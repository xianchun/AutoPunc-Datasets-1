隆兴元年八月十日，大慧禅师宗杲示寂于径山明月堂，皇帝闻之嗟惜，诏以明月堂为妙喜庵，赐谥普觉，塔曰宝光，用宠贲之。其徒以师全身葬于庵之后，使了贤来请铭。先是，上为普安郡王时闻师名，尝遣内都监至径山谒师。师作偈以献上，上甚嘉之。及在建邸，复遣内知客，请师山中为众说法，亲书妙喜庵大字，及制真赞寄师。又二年，而上即位，始赐号大慧禅师。明年，复取向所赐宸翰，以御宝识之，恩宠加厚，而师亡矣。仰惟主上神圣英武，资不世出，而惠顾一方外之士如此。盖师于释氏，所谓卓然杰出于当世者，忠诚感格得之天理，是以上动宸心，眷知特异。吁其盛哉！自昔圣贤以传心为学，诚明合体，变化兴焉。西方之教，指心空为解脱究竟，盖得一而不见诸用。而悟入要处，或几于尽性者所为。后世三宗并行，临济正传，号为得人。超出声尘，不立一法，根源直截，以证为极，焜耀震动，卷舒无碍，如师子儿，游戏自在，获大无畏，此固不可以智知识识也。临济六传至杨岐，杨岐再世，而圆悟师克勤得法于五祖演，被遇两朝，其道盖盛行矣。师实嗣圆悟，益光明焉。师讳宗杲，宣州宁国人，姓奚氏。年十七，为浮图，不欲居乡里。从经论师，即出行四方，始从曹洞诸老宿游，既得其说，叹曰：是果佛祖意耶？去之，谒准湛堂。准识师眉间久，谓之曰：子谈说皆通畅，特未可以敌生死。吾今疾革，佗日见川勤，当能办子事。勤即圆悟师也。湛堂死，师谒丞相张公无尽，求准塔铭。无尽门庭高于天下，士亦少许可见。师一言而契，即下榻，朝夕与语，名其庵曰妙喜，字之曰昙晦。且谓：子必见圆悟师，吾助子往。遂津致行李。来京师，见勤于天宁。一日勤升堂，师豁然神悟，以语勤。勤曰：未也！子虽有得矣！而大法故未明。又一日，勤举演和尚有句无句语，师言下得大安乐法，勤拊掌曰：始知吾不汝欺耶？自是纵横踔厉，无所疑于心，大肆其说，如苏张之雄辩、孙吴之用兵，如建瓴水转圆石于千级之阪，诸老敛衽，莫当其锋。于时，贤士大夫，往往争与之游。雅为右丞相吕公舜徒所重，奏赐紫衣，号佛日大师。会女真之变，其酋欲取禅僧十辈，师在中，已而得免，盖若有相之者。渡江而南，圆悟方主云居席，命师居第一座，为众授道，誉望蔚然。已而去入云居山，居古云门，学者云集，复避乱走湖南，转江右入闽，筑庵长乐洋屿，时从之者才五十有三人，未五十日，得法者十三辈，前此盖未始有也。后皆角立，始应给事江公少明之请，住小溪云门庵，而浚在蜀时，勤亲以师嘱，谓真得法髓。浚造朝，遂以临安径山延之，道法之盛，冠于一时，百舍重趼，往赴惟恐后拜其门，惟恐不得见至无所容，敞千僧大阁以居之，凡二千余众。所交皆俊艾，当时名卿，如侍郎张公子韶，为莫逆友，而师亦竟以此遇祸。盖当轴者恐其议己，恶之也。毁衣焚牒，屏居衡州，凡十年。徙梅州，梅州瘴厉寂莫之地，其徒裹粮从之，虽死不悔。噫！是非有以真服其心而然耶！又五年，太上皇帝特恩放还。明年复僧服，四方虚席以邀，率不就。最后以朝命住育王，聚众多，食或不继，筑涂田凡数千顷，诏赐其庄名般若。又二年，移径山，师之再住此山，道俗歆慕，如见其所亲。虽老，接引后进不少倦。居明月堂凡一年，以终将示寂，亲书遗奏，及寄声别右相汤公，又贻书于浚。了贤请偈，复取笔大书，不少乱。师虽为方外士，而义笃君亲，每及时事；爱君忧时，见之词气，其论甚正确。晚自径山来秣陵，见浚，垂涕言：先人不幸无后，某之责。家贫何所仰？愿乞一给使，名藉公重，庶有肯就者。浚为恻然兴叹，遂奏其族弟道源奉师亲后。既退居明月堂，冒暑走其乡，上冢葺治，所存盖如此。使为吾儒，岂不为名士？而其学佛，亦卓然自立于当世，非豪杰丈夫哉！卒被光宠，表之无穷，诚有以自致也。所赐御书，建阁藏于妙喜庵，与兹山不磨矣。师寿七十有五，坐夏五十八年。僧俗从师得法悟彻者，不啻数十人，皆有闻于时。鼎需、思岳、弥光、悟本、守净、道谦、遵璞、祖元、冲密，先师而卒。我秦国太夫人，亦尝于师问道焉。呜呼！我识师之早，此心默契，未言先同。从容酬接，达旦不倦，人间至乐，孰与等拟？盖惜其沦没山林，惠利之不溥加于人也。然而以道观之，安可以隐显去来，索师于形骸之内哉！我实知师，宜为之铭。铭曰：死生为一非想非说证彻了悟一息千劫嗟师何为拳拳忠孝欲迪群迷俾趋正教嘻笑怒骂佛事炽然情生智隔疑兴焉天目巍巍终古莫移师兮道德此山与齐菩提达磨以摩诃迦叶所得无上正法来止中土，直接上根，其后枝分为二，心印独付于曹溪；派别为五，而宗风大振于临济。至大慧，而东南禅门之盛，遂冠绝于一时，故其子孙最为蕃衍。径山元叟禅师，大慧四世孙也。师讳行端，元叟盖其字，族临海何氏，世为儒家。母王氏，能通五经。师生而秀拔，幼不茹荤，超然有厌薄尘纷之意。六岁，母教以论语、孟子，辄能成诵，雅不欲汩没于世儒章句之学。十二从族叔父茂上人，得度于余杭之化城院。十八受具戒，一切文字，不由师授，自然能通。而其器识渊远，夙负大志，以斯道自任，宴坐思惟，至忘寝食。初参藏叟和尚于径山，叟问：汝是甚处人？师云：台州。叟便喝。师展坐具，叟又喝。师收坐具，叟云：放汝三十棒参堂去。师于言下豁然顿悟。一日侍次，叟云：我泉南无僧。师云：和尚聻？叟便棒，师接住云：莫道无僧好！叟颔之，即延入侍司。是时众满万指，莫有契其机者。叟既告寂，师至净慈，依石林巩公，即处以记室，相与激扬此事。与虚谷陵、东屿海、晦机熙、东州永、竹阁真，为莫逆交。寻以灵隐山水清胜，往挂锡焉。师尝自称寒拾，里人横川珙公在育王，以偈招之曰：寥寥天地间，独有寒山子。师竟不渡江，而谒觉庵真公于承天。复参雪岩钦公于仰山，雪岩问：何处来？师云：两浙。岩云：因甚语音不同？师云：合取臭口。岩云：獭径桥高，集云峰峻，未识书记在。师拍手云：鸭吞螺蛳眼睛突出。岩笑，顾谓侍者：点好茶来。即送师归蒙堂。居三岁而岩逝，乃还浙右。虎岩伏公时住径山，请师居第一座焉，既而退处楞伽室。拟寒山子诗百余篇，皆真乘流注，四方纳子多传诵之。大德庚子，出世湖之资福，伏公加盛礼，觊师唱其道，师微笑而不答，瓣香酬恩，归之藏叟焉。学徒奔凑，名闻京国。后三年癸卯，特旨赐惠文正辩禅师。中书平章政事张闾公任行宣政使，首举师主中天竺。开堂之日，公率僚属，亲临座下。寺当久废之余，师为树门榜而正邻刹之侵疆，治殿宇而还丛林之旧观，皆出公外护之力。皇庆壬子，迁灵隐，有旨设水陆大会于金山，命师升座说法，竣事入觐于便殿，从容奏，深契上衷，加赐佛日普照之号。陛辞南归，即拂衣去，养高于良陼之西庵。至治壬戌，径山虚席，三宗四众，咸谓非师莫能荷负其任，相率白于宣政行院，请师补其处。泰定甲子，用使院阖词奏请，为降玺书，作大护持，师至是凡三被金襕袈裟之赐。二十年间，足不越阃，而慕其道者，鳞萃蚁聚，至无所容。岁饥，皆裹粮而来，以得见为幸。径山自大慧中兴后，代有名德，得师而其道愈光。师尝勘一新到僧，云：何方圣者？甚处灵祇？僧云：临朕砧。师云：杜禅和，如麻似粟，参堂去。又砧一僧云：棋盘石斫，破你脑门；盂池，浸烂你脚板。僧拟答，师便喝。又砧一僧云：擘开华岳连天秀，放出黄河彻底清，即且置，平实地上，道将一句来。僧拟开口，师便打。其机锋峭峻，多此类。师以呵叱怒骂，为门弟子慈切之诲；以不近人情，行天下大公之道。为藏叟之的传，一人而已。师之利他，皆阴为之，没齿不言，而其道德闻望，为朝野所推服，荐膺命赐，人以为荣，而师未始自炫，意漠如也。暇日以余力施于篇翰，尤精绝古雅，石田林先生隐居吴山，不与世接独，遗师以诗曰能吟天宝句，不废岭南禅，其取重于前辈如此。师生于宋宝祐乙卯，佛涅槃后一日，以至正辛巳八月四日，终于径山之丈室。世寿八十八，僧腊七十六。其先五日，示微疾，问侍僧云：呼之曾已休，吸之尚未舍。寄同诸苦源，来者不来者。如何是来者不来者？侍僧无语，师良久云：后五日看。越四日夜分，沐浴更衣，别众趺坐，书偈云：本无生灭焉有去来冰河发铁树花开投笔垂一足而化。龛留七日，颜貌如生，以是月十一日，奉全身窆于寂照塔院，而分瓜发，建塔于化城幻有精舍，四会说法语有录行于世。所度弟子若干人，嗣其法，而同时阐化于吴楚、闽粤、蜀汉间者，若干人。其上首灵隐法林、本觉梵琦、中天竺祖铭等，状师行业，俾溍书之兹碑，溍忝从章甫逢掖之后，未能于宗门中，嗅薝卜之香，尝醍醐之味，罔知所以措其颂美之辞，庸备着状所述，为序而铭诸，庶几不失其实，来学得以究极夫旨趣云尔。铭曰：大雄唱灭宗途肇分不有单传孰开我人巍巍大慧垂阴四叶门庭之盛规重矩叠法雷普震裂地轰天据狮子座四十二年被遇三朝便蕃异数王臣顺风有严外护大法栋梁一夕而摧本无生灭焉有去来寂而常照碧潭秋月散为千光非同非别径山苍苍上与云齐真身常住大慧焉依赞述虚空非愚则惑直书具文刻此山石元顺帝至正四年，素以王事留觐，暇日泛钱湖至青山寺，盖古鼎铭禅师隐处也。师方出主补怛洛迦山，瞻挹道风，莫能遂一见，素既还朝，师两升巨刹，大振玄学，道重东南，凡十有四年。为至正十八年，而师示寂，其门人仁淑万金以书若状来请铭其塔。按：师讳祖铭，字古鼎，姓应氏，世居四明之奉化，从祖徽宗参知政事，父贞，母叶氏。师生于元世祖至元十七年十二月二十九日，幼颖悟不近荤食，稍长学道通左氏书，而尤嗜释典。年十八厌处尘俗，以父母命，从金峨寺横山锡公学出世法，锡公钟爱之。二十有五，得度受具戒，出游诸方，首以竺西垣公于天童山为内记，寻走闽浙，多所参访，莫有契者。时元叟端禅师在灵隐寺，师往谒焉。一日入室，扣以黄龙见慈明机缘，元叟诘之曰：只如赵州云：台山婆子被我勘破。与慈明笑曰：是骂耶？你且道二老汉为复肝胆相似，为复鼻孔不同。师云：一无孔铁锥。叟云：黄龙当下悟去，又且如何？师云：也是病眼见空花。叟云：不是不是。师拟进语，叟便喝，自是坦然无疑滞。未几，命居记室，晨夕警发，益臻其阃奥，一时德誉蔼着，所与交游，皆雅望之士，去留丛林轻，而师愈谦抑自持，有以舆从为相迎者，悉谢绝云：惟杖履而已。元统元年，师五十有四，始自径山出住昌国之隆教寺，学者不惮步险，争愿趋往席下。后八年，乃迁宝陀寺，即补怛洛迦山也。浙东都元帅完者都公威震海上，而于师至礼甚恭。日本商航数奉国命，盛赍金币来聘，师每避去。至正五年，浙江丞相朵儿只国王，领行宣政院事，特移师住杭之中天竺。七年，乃迁师还主径山。师在中竺时，有童子仇姓者，从师荷包笠，夜宿苏之承天寺，见空中有一宝鼎，左右翼卫皆天神，若有所告，曰：天帝以此鼎还赐径山也。诘旦，以事质其僧，曰：此必古鼎禅师还迁径山也。日与之俱来，为求给役，俄而径山命下，闻者异之。京司以师法席之盛，锡号慧性文敏宏学普济禅师。十一年，颖豪乱作，师治妙明庵于放生池上，曰：吾将老于此焉。十七年，杭再受兵，师退而庵居。又数月，苗獠焚掠径山。丞相达识铁木迩公延师至都之云居庵，暇则诣师，咨叩宗门玄旨，请礼弥笃。一日请看经次，师惟默坐，公问：长老何不看经？师云：寻行数墨为看经耶？公无语，师翻经云：老僧看经，看经去也。公以手覆经云：请与说破。师云：伊尹、周公阿谁做？公遂领悟。用贞良公特主中竺，谓：师尝阐化是山，请归了幻庵。已而有微疾，澡浴更衣，集众危坐。致书丞相，嘱以外护佛法之意。俄而指语其徒曰：观世音金台至矣，吾平生兼修之功有验也。乃大书偈曰：生死纯真太虚纯满七十九年摇篮绳断书已掷笔而逝，正月二十二日也。先一日，丞相梦师告别，即遣吏候问，而师已化去，为之嗟悼不已，致赙有加。龛留七日，颜貌如生，行院概郡府官僚，盛设俎奠于道。茶毗时，舌根数珠皆不坏，得五色光舍利无算，其徒收取舍利与不坏者，建塔于径山及隆教、宝陀、青山焉。世寿七十九，僧腊五十五。有四会语录暨外集若干卷传于世。师意度直率，不为缘饰；居处物用，清苦淡泊；晨兴盥颒以致浣濯，未尝役僮仆。自幼至年，未尝少休，怛兼修净业礼观世音像，日必千拜。而于大法洞彻玄微，开示直截，踔厉纵横，应变无穷。虽门庭峻拔，若不可少杀，随其夙器，慈悲诱掖，成就为多。至于文学乃师之世业，里中袁文清公桶、金华胡公长孺、黄公溍、蜀郡虞文靖公集、长沙欧阳公玄，咸称慕之。见诸文字者，举可征已，所度弟子若干。素向承诏纂修宋史实、论著，参知政事。师为公世胄，虽离尘绝俗，而所建立章章若是，序而铭之，有不容辞。铭曰：达磨西来直指心性后列五宗临济为盛妙喜在宋其道弥尊灯分淑世有烨后昆猗慧性师笃生海裔家学有源簪缨之系乃慕空乘受业金峨壮游海岳掉臂而过投锡于吴泠泉是游遂逢硕师开厥蕴奥在昔黄龙有大机缘群疑一祛竟绍真传为法出世道行岛屿竺峰再迁其化益普爰升双径有奕有耀元臣钜夫首受教十年化洽息影岩扄靡显靡晦龙象纯纯倏尔而逝生死俱寂空洞混谁究其极瞻彼窣堵来学攸思记德贞铭宗伯告辞师名道冲，自号痴绝，武信长江荀氏子。母郭氏，尝梦经山木爪树下，其实累累，取而食之，占者谓当产奇士。已而师生，丰上短下，资禀过人，长应进士举，不利，受释氏学于梓州妙音院，礼修政落发，游成都，习经论于大圣慈寺。未几，以名相厌人，雅有志于出世间法。绍熙壬子，出峡，回旋荆楚间，时松源岳倡密庵之道于饶之荐福，径造其庐。适岁饥，闻曹源生首众云居，松源以饶州妙果举出世。师听其入门语，有省，参堂俾侍香。甲寅夏，复从弁，从龟峰，留三年。以偈辞入浙，有尚余穷相一双手，要向诸方痒处爬之句，江湖至今传诵。松源主灵隐，门庭高峻，不妄许可，师栖笠八阅月，未得归堂，每嗫嚅欲自言，屡呵斥不容近。一日，有告之松源者，松源曰：我八字打开挂搭他，自是他当面蹉过。师闻此语，口耳俱䘮，始知侍曹源于妙果、龟峰时，嘻笑怒骂，无非善巧方便，自此不疑天下老和尚舌头。既而曹源顺寂，遍历诸老之门，逾二十年。净慈肯堂、华藏遁庵演一见以为法器，知密庵之传必复兴于异时。其后潜庵光、一翁如、痴钝颖、掩室开、浙翁琰，皆分半座，俾倡所学。嘉定己卯，由径山应嘉兴光孝请，一芗为曹源，修末供。宝庆乙酉，被堂帖，移蒋山。蒋山田多，依山濒水，旱潦不常，岁租不足以供众。师攻苦食淡，相安于寂寞，十四年始终如一日。时参枢抑斋陈公开阃金陵，素敬师操行孤高，举似于闽师东畎曹公。会鼓山虚席，即命师主之。未行，迁雪峰，嘉熙戊戌入院。甫半载，有旨住太白名山。适育王住持未得人，因师之至，又强之兼领。师往来两山间，四方学者从之如归，声闻京师。淳祐甲辰，诏移灵隐，说法飞来峰下。追念密庵、松源旧游，方思所以振起祖风，而魔事出于意料所不及，难以口舌争，遽动终老故山之志，伐鼓亟去。虽京兆尹节斋赵公致书力挽，堂帖有虎丘之命升师，虚斋赵公以蒋山起之，俱莫能回其意。戊申春，育王散席，诸大老落落如晨星，惟师为藂林尊宿，众举于朝，日夜俟师之出，亦固辞乃已。明年己酉，访丞相弘毅游公、侍郎沧洲程公于苕溪私第。归涂，京兆节斋赵公命驾遣书要于路，留连郡治。弥两旬，欲挽之为法华开山，恳祈再三不得请。而来牒住径山之命继至，师谓先诺固不可违，君命岂应引避？乃以九月至法华，逾月登双径，实踵无准范之后，人神向合，声欢如雷。俄疾在心膈间，饮啖日减，自冬涉春，形体虽羸，而升堂提倡，精明如平时。三月六日，忽手书龛记，叙得法之由，遣遗书十数，且口占法语，寄无准塔所。曰：无准忌在十八，吾以十五即行，不得瓣香修供矣。侍僧骇其言，亟以遗偈请师，笑曰：末后一句，无可商量，只要个人直下承当。即命笔，书辞众。上堂曰：世尊师入涅槃，告众云：汝等善观吾紫磨金色之身，瞻仰取足，无令后悔。今日即有，明日即无。拈世尊云：平生用尽伎俩，临死之际，求生不得生，求死不得死。山僧则不然，要行便行，要去便去，八臂那吒拦不住。自是屏医却药，果至十四日，夜分起坐，移顷而逝。后三日，茶毗，舍利五色粲然。弟子遵遗教，奉灵骨，以庚戌五月十九日，归葬金陵之玉山庵。学徒追悼不舍，中分其半，建塔径山菖蒲田玉芝庵，实是月二十四日也。寿八十二，腊六十七。师纯诚无伪，表里如一，待人恕而立己严，应世圆而领众肃。住山三十年，所至以激扬宗风为己任，以道法未得其传为己忧。平居简淡沉默若不能言，及坐筹室勘验纳子，机锋一触犹雷奔电掣，海立江翻，皆然莫知凑泊。誓不轻以词色假人，重误来学。晚年无他好，多留意字法，于小楷最得三昧，往往端严凝重类其人。僧俗归敬，求法语偈赞无虚日，虽祁寒盛暑，挥不倦。士大夫多乐从之游，而尤为名公钜卿所推重，以至声名喧传海外，有具书礼，犯鲸波，而来问法者。其道德有以服人，一至于此方。在天童、育王时，被旨开堂灵隐，束担将戒行，而邻峰疾之者，声言欲嗾群不逞，梗于中道。左右闻之举以告，师曰：吾平日以诚实接人，将何以加我？略不为之动，彼亦终于无所施而止。双径、冷泉、太白、雪峰，海内甲刹也。近年以来，萌欲速之念者，挟奥援矜，智巧历阶而上，力可以通神。师则不然，短褐布衣终其身，不为势利所动，故其进不由介绍，其退心常泰然，真法门之栋梁，后学之标准也。钟阜去东阳六十里，玉山实介其间，由润而升，禅锡经从，曾无驻足方袍之地。师诛茆结庐，凿石开径，倒囊钵所有，不足以给土木之费。京湖制帅无庵孟公、秋壑贾公，闻而为之助。京尹节斋赵公继捐金粟，以相其成。于是即庵之定瘗骨之所，峰峦回环，龙虎峙，既尽挹金陵诸山之秀。而玉山、玉芝其名又适相符，夫岂偶然哉？故其亡也，葬如志。既葬后一月，嗣法弟子法鉴致师遗书，以行实属若琚为之状，顾方屏迹田里多病侵陵，有所未暇。越再岁，其徒了源持木石侍郎尤公所作语录叙引，切切申前请益力。慨念丙申之春，识师于独龙冈下，一见倾盖如故，今回首十七年矣。不容辞，因摭门人所编行实，间参以所闻，叙次始末，面授了源，使持以乞铭于当世大手笔，为丛林不朽之传。谨状。
径山禅师入寂已久，古缙州男子实为之铭，其序曰：禅师讳正源，字竺远，欧阳其氏也。文忠公为远祖，而南康其所居也。年二十七受具戒，越四十五载，当元至正二十一年六月二十六日，寿七十又二而逝，其始与卒也。大辨和尚虚谷陵公，以道德名东南，其传法师也。观音兴圣、道场灵隐、径山，其所主伽蓝也。始见陵公，公以龙潭灭炬语问之，禅师应之曰：焦石可破层冰。公曰：破后奚为？复应之曰：探索乃知。公诘曰：所知者何事？方思其语，公遽举仗击之，悚然默喻，由是智开识融，外内无碍，雄谈慧辩，动静皆空。叩之者无穷，归之者有容。近者化而信，远者慕而宗。又能饰之以文，持之以勤。位尊而不以为荣，德盛而守之以谦。所得乎道，而出乎世者也。居道场，增其室庐之未备者；主径山，焚乱兵遗骼之暴露者。在灵隐，楼阁皆为煨烬，惟其所居独存，类有神以相之者，其建功动物之可见者也。生之夕，梵僧见梦于其母，及将殁也，预告日期，书偈而化。弟子分瘗爪发于道场，舍利丛丛然，生其灵异之显著者也。元之帝师闻其贤，锡以佛慧慈照普应禅师之号。五主巨刹，皆方镇大臣遣使者所邀，致其法孚于人者深也。广化圆伊、本觉文煜、兴圣宗得、承天道琼、净光智聚、大慈等若干人，其得法弟子也。某等若干人，其所度学子也。径山，其白塔所在也。全身而瘗者，禅师之意也。二十一年某月日，其瘗之时也。集而传之者，其所说法也。法不可以迹求道，不可以形着，虽无塔可也。有塔矣，虽无文可也。宜无文矣，繁其辞者，过也，故略而约之。略而约之者，古之道也。以古道处禅师者，余志也。谓余为简者，非知道者也。请铭者，圆伊也。铭曰：道之原本无言兮以言求道道岂宣兮有倬达摩号为禅兮指心见性简且专兮弊而失宗口耳是传兮袭讹蹈诞欺昏顽兮虚石崭崭法雷震天兮余音所及詟以颠兮师奋大勇直走其前兮象据狮吼溯幽玄兮五莅名山从者千兮抉堙疏滞道百川兮洗濯白日光烂然兮有目皆睹照八埏兮文辞如云来翩翻兮即而索之以絙絷烟兮道且不有矧简编兮又况幻形同蜕蝉兮閟塔镵文不愈衍兮有文之文多紏缠兮文而无文道乃全兮师道如羿此遗弦兮因粗解妙在后贤兮姑苏之区，山川清妍，其所毓人物，性多敏慧。学禅那者，以攻辞翰器物为尚，虽据位称大师，亦莫不皆然。自宋季以迄于今，提唱达磨正传，追配先哲者，唯明辩正宗广慧禅师一人而已。师讳智及，字以中，苏之吴县顾氏子，父茂卿，母周氏。师之始生，灵梦发祥，及入海云院为童子，智光日显，释书与儒典并进，其师嘉之。同见闽国王清献公，都中公大赏异，留居外馆，抚之如己子，使其祝发，受具足戒。师闻贤首家讲法界观，往听之，未及终章，莞尔而笑曰：一真法界，圆同太虚，但涉言辞，即成剩法。纵获天雨宝花，于我奚益哉？遂去建业，见广智欣公于大龙翔集庆寺。广智以文章道德倾动一世，如张文穆公起岩、张潞公翥、危左承素，皆与之游，以声诗倡酬为乐。师微露文彩，珠洁璧光，广智及群公见之大惊，交相延誉恐后。师之同袍聚上人诃曰：子才俊爽若此，不思负荷正法，甘作诗骚奴仆乎？无尽灯偈所谓黄叶飘飘者，不知作何见解？师舌噤不能答，即归海云，胸中如碍巨石，目不交者逾月，忽见秋叶吹坠于庭，豁然有省，机用彰明，触目无障。师虽自庆幸，然不取正有道，恐涉偏执，于是杖策游虎林，升双径山，谒寂照端公，自列其所证甚悉。初寂照尝以法器期师，闻其言喜甚，因勘辨之。师随机而答，如叶落秋空，而兔走荒原也。精神参会，不间一发。未几，命执侍左右，以便咨叩。俄迁主藏室，师取三乘十二分教，益温绎之，宗通说贯，衮衮如悬江河，声光炜烨，顿超诸老上。至正壬午，江南行宣政院举师出世昌国之隆教，海濵之民暨清净四众，手持香花百里欢迎，如见诸佛。为升座说法，不翅大将，树建旗鼓，申令发号，闻者靡不畏服。乙酉，转邻刹普慈，其激扬诱掖，如隆教时。戊戌，江浙行省左丞相达识帖穆尔兼领院事，延师主杭之净慈。兵燹之余，艰窘危厉，人所不能堪。师运量有方，轨范峻整，绰有承平遗风，较之普慈，君子恒谓过之。丞相犹谓未尽尊师之道，辛丑之秋，复请住持径山，补寂照故处，师亦不辞而往，风动四方，考德者愈众。亡赖男子瞿范日饕盘餐，主庖者厌之，瞿䘖而去，赴部使者诉。院之僚属受赇，诬师为通衷私。使者摄师问状，师了无惧色。癸卯，省宪二府白其冤，强师复还径山。缁素骏奔，如戴父母，至有乐极而悲泣者。皇明龙兴，洪武癸丑，诏有道浮屠十人，集京师大天界寺，而师实居其首，以病不及召。乙卯，赐还穷隆山，山即海云所在也。戊午八月，忽示微疾。至九月四日，索笔书偈而逝。九日，行茶毗法。火焰化成五色，有气袭人，如沉水香。齿牙数珠不坏，遗骨绀泽，类青琉璃色，室利罗交缀于上。是日，其徒大均、士龙等，藏于所居山之阴。宝盈分爪发，归径山，卜于无等才公塔右瘗焉。世寿六十八年，为僧五十一夏。度弟子若干人，嗣其法者若干人。师长身山立，昂然如孤松在壑，威令严肃，其下无敢方命，故所至百废具兴。然处事达变，接引后进，又如春风时雨之及物，使人不自知。元帝师以为贤，为锡今号云。师在天界时，濂颇获闻其绪论。于其殁也，上首弟子普庆、住持道衍藉是之故，自状其行来请铭。夫圆明妙性，实具三千，四圣六凡，悉从中现。诸佛不得已而说经，雷动蛰惊，风行草偃者，为明此性也；诸祖不得已而忘经，绝其枝末，直探其本根者，亦明此性也。性在是，则道在是矣。奈何道䘮性乖，非惟学徒为然。至于师表当世者，一从事于末学曲艺之间，以资清玩，其去佛祖之道，盖亦远矣。有如师者，可不表之，以为东南龟镜哉？师出世时，穷隆山石夜走，及莅普慈，神降于人，述师清严之状。天之生师，殆不偶然。四会语有录其机缘，已备载之，兹不敢剿人也。铭曰：华梵诸祖所了惟心函干盖坤开阳阖阴万汇芸芸靡不苞括肯捐全躯而局一发奕叶相仍轨辙弗殊融通小大无碍无拘猗欤禅师神观孤耸文彩渐彰云流山涌一旦易虑而壁自治摄念入定如斩棼丝秋叶之零飘堕庭仰视清天一碧万里我性之觉证诸硕师机锋交触剑戟差差出世海濵人天拱手发祥含征白石夜走全提正印法鼓频挝以眼闻者断除空华由其见凝转识为智珠玑落亦第一义方岳大臣遣使候迎陟于南屏惟德之馨名山列五首曰双径匪私于师东南龟镜轻儇小夫憯不自惩皦皦白璧何忧苍蝇风腾波掀万辞嗟惜是非既昭重莅旧席昔师之去泉流哭声师今之旋卉木含荣世缘已终微笑而灭设利如珠缀于绀骨末学竞奔曲艺宏施胡不反观本实在斯遗光所被千载犹浅瞻之仰之谁敢不勉师讳宗净，字月江，别号月清。既退径山之席，更号圆照。族本浙之金华兰溪人，倪姓，父景华。母包氏尝梦神僧入卧室，遂觉有娠。皇明洪武九年丙辰九月二十五日降诞，生有异质，自幼聪慧，授以经文即能成诵，若宿习然。既长，出家同邑正觉院，礼沙门文译为师。年十七祝发，即洪武二十六年癸酉受具戒，遂往虎跑习静业。诵楞严经，至如标月影指处，豁然省悟。闻知双林正庵訚公乃宗门巨擘，躬诣咨扣印可。訚一见奇之，便问：黄檗打临济，你作么生？师即答云：按牛头吃草。訚喜其机见敏㨗，如针芥相投，留领维那之职。后游径山，至京师天界寺，住持道成延掌藏钥。永乐元年癸未，士友唐道正、姚如觉复请师看藏经。师结跏趺于其室，终日诵念，三年不逾阈，致有白鹤衔芝之应。乃印经一藏，迎归正觉，亦感天降甘露，地产灵芝。由是道誉日彰，众咸举住三衢正果禅寺。五载之间，兴废举坠，人咸钦仰。后退归受业，重建殿宇，雕妆佛像，什物器用，无不毕备。我太宗文皇帝遴天下高僧，校勘三藏教典。师应诏，驰驿赴京居海印寺，数蒙恩赐甚渥。事毕回南京，复倾己帑印造大藏尊经，贮以琅函，送至当山永镇宝所，以报国恩。时灵隐住山昙缵重其学行，延居第一座。迨仁庙改元，岁在乙巳，径山虚席，僧录少师荣国公衍举师主之。至则百废具兴，殿堂廊庙，一新佛像。妆饬毕备，自书天下径山之扁。驸马都尉沐昕特为大书寺额，揭于照殿。率苾刍辩正宗绪，扶立教基，往来云水，悉有依庇。宣德乙卯，退居东堂。正统庚申，回兰溪，祭扫祖垄。七年壬戌三月三日，还径山，忽示微疾。至十三日午时，集众索笔，书偈云：祖师门下客开口论无生老我百不会日午打三更书讫跏趺而逝。后七日茶毗，舌根不坏。诸弟子敛骨，葬于凌霄之陇，建塔于圆照。世寿六十七，僧腊五十一。嗣法门人若干人，手度弟子径山住持大英等若干人。平昔说法，皆自胸中流出，无非借言以显明也。所著径山集、月清余录、中峰净土诗、石门语录，刊行于世。师体貌魁伟，器宇宏博，得传临济正，乃大慧七世孙也。当时公卿大夫，若少师姚广孝等，咸赠诗文，相共称许。其徒大英恐师行业久而泯湮，以状请余为铭章，俾勒之贞珉，以传永久。铭曰：大雄立教肇自西域汉明帝时始入中国四众皈依风行草偃涵溶万法妙悟者鲜卓哉大慧独得其传法雷普震罔不翕从师克继绍木铎载扬校正藏典衣被恩光久住名蓝兴坠举废戒行兼全屡感祥瑞说法有缘述作尤多密裨皇化利益莎罗寿六十七忽示微疾书偈跏趺掷笔圆寂七日茶毗舌根不坏久积精成不缘四大凌霄之原巍巍窣堵勒时贞珉垂休千古师生沈氏，讳慧林，字万松，别号双径，杭之仁和人也。生禀异质，不类群儿，稍长耽玩佛书，授以世典，弃而弗观也。父母察其志，以为终不可夺，遂舍为法轮寺僧。寺在省城中，诸僧所习瑜伽荐亡之教，罔知出世大法，师独愀然叹曰：此岂生死大事可能了耶？素闻天目平舒老人道行超卓，即别其师实庵坚公，投礼老人，获闻心要。一日晏坐林间，偶闻猿鸟之音，豁然有悟，仍别老人，入京师，徘徊诸讲肆中，研究玄奥。夜宿通堂，闻一僧诵丹霞上堂公案，尤大了了。是时伏牛空幻叟寓止广德禅林，师乃诣叟，自陈所解，遂得法于空幻之门。已而入川峡，登峨峰，复归于杭。岁在庚戌，师特造余曰：吾年浸老，衰朽之相岂可久游人寰？兹欲别子，遁迹诸暨山中，以毕此颓龄耳。乃以永明心赋一帙，留别而去。是后复迁径山，竟绝迹于城府矣。师素通三藏，尤精于圆觉、金刚、法华、楞严诸经，为人讲说，谆谆靡厌，其人领解乃止。予尝读楞严，诣质疑，颇得其详。师之居径山也，道日益崇，修日益精，而四方从学者，日益以众。经云两足者，其师之谓欤！丁巳春月，师忽谓众曰：吾报将尽，当不久人世矣。自是绝谷月余，时时唯啜涧水，至冬微疾而化。目未瞑，犹涉笔书偈云：七十六年萍踪何倚本无去来应缘而已于时禽鸟哀鸣，瑞雪飞舞，众以为异云。师生成化壬寅四月十四日，卒于嘉靖丁巳十二月十五日，世寿七十有六，僧腊五十有八。盖自临济传法以至于师，实二十六世也。缙绅与师交友者若万，总戎表王郎中畿予尤被厚于师，其为悲感何如哉？兹岁庚申，弟子性中等将建塔葬师，以为稔知师道者莫予若也，乃以悦庵喜公状乞铭，乃为铭曰：佛法有三曰戒定慧畴克兼全是为高第师禀异资卓然早岁性乐一乘志卑六艺初入法轮厌于尘世载礼平舒洞乎实际遐游京师遍参讲肆传心空幻继统临济峨峰既归径山是憩戒珠圆明慧天澄霁说法谈经启蒙祛蔽实惟利他匪但自利吾道无涯此生罔逮绝谷逾旬跏趺而逝嘱付群徒朗吟以偈存鲜遗金藏惟寸竁新塔岿然山灵拱卫首以铭垂诸万世万历丁亥十一月，余赴南司寇，命月亭法师追送于锡山，舟次言别，意甚怏怏。明年戊子正月，余以请老，未上留句曲，而师讣音至矣，为嗟叹流涕者弥日。其年七月二十四日，弟子真芹等葬师于王村塔院之后，因走留都征余铭。余虽不获辞，未暇应也。今岁壬辰，予告归田，师没且葬已五年矣。真芹辈复申前请，遂志师生平行概，而铭之云：
师讳明得，号月亭。以绍万松禅师法，又号千松。俗姓周氏，世为乌程县人。幼岐嶷不凡，尝随父赴西资佛会，指画像问曰：是非僧耶？父曰：然。遂求出家于双林庆善庵。年十六而祝发，初习瑜珈教化。长慕大乘，始参百川海禅师，求出世旨，道机不契。遍参名宿，备历艰辛，所遇多外道，事具师所刻发愿文中，于是益发愤厉志，诣武林上竺，哀吁大士祈值明师，乃遇万松禅师于中竺寺。万松问师来意，师以礼。万松一指曰：汝去见了观音来？师方下顿有所省，再拜求了生死之诀，万松授以摄心念佛法。师遂受具足戒，留侍左右，朝夕参学，凡十载。一日阅楞严经，至清净本然，云何忽生山河大地，豁然悟入，作偈呈万松，云：楞严经内本无经觌面何须问姓名六月炎天炎似火冬天腊月冷如冰万松为印可焉。一日独行山中遇虎，师卓锡正立，虎俯首避去，时咸异之。万松既化，复参佛慧祗园和尚。又六载，坚持戒律，博通群典，道誉日彰。嘉靖甲子，讲法华于报光寺，会听者常千人。师忽念：大事未的，何暇为人作口耳伎俩？乃孑身登径山凌霄峰，结茅庵独坐三载。草衣木食，苦行精求，本来遂彻，因作偈曰：千年翠竹万年松叶叶枝枝是祖风前岳高峰栖隐处无言杲日普皆同偶阅华严有所未了，忽感神僧于窗外指示。又梦金狮入口，经旨洞然。四方禅侣接踵来参，师随机响应问者，无不迎创而解。迁传衣庵，讲楞严，一时名士大夫皆折节为方外交。嗣游天台山，彼中缁素邪正混淆，师为讲华严等经，化外道以千计。讲甫毕，堂内宝花偏生，今扁为涌莲堂云。比归，南司寇韫庵吴公时为杭守，延师演法于灵隐。佥宪东溟管君，延师演法于天池。仪部观颐沈君，延师住持圆证寺。先是，余延师讲华严于秀水之东禅寺，师乐其雅僻，乃相与葺法云堂以居，迄今遂为师示寂之所矣。师为人修干玉立，性度高简伉直，以道自重。遇公卿未尝降礼，作卑謟态，群小或憎诟之，百折不回。骤与之言世故，不越庸人耳。及乎升座，握拂逞辩，才宣佛奥，机锋圆㨗如倒峡悬河，千古凝秘一时冰释。盖师之知见，尽从妙明自得发挥，非若义学讲解拘拘文字间，有识之士咸赞叹希有。师保护正法，毅然不为身谋。其寓天池，日有豪贵挟妓游僧寮，师会众逐之，无所顾惮。世方崇事真武，师以彼不过玄武之神主，治一隅耳，何至奔走天下若狂也！我薄伽梵为天人师，何不易彼事此耶？往往改像设而更庙貌，性喜汲引后学，而视外道如仇。同衣有过，讥弹不少借，以故招忌者之口，非有诸缙绅为之金汤，几不免矣。师生于嘉靖十年辛卯元日，归寂于万历十六年正月十七日，世寿五十有八，僧腊四十有二。所度弟子百计，其高足嗣法者，曰真觉、曰真界、曰真颐、曰真澄，暨真芹也。惟师以苦行得见地，以强毅任未法，固佛门龙象也。余获交师三十年，所受教益非一，期晚年相与修东林坟事，而师先化去，谁为余作莲邦指南车耶？铭曰：维贤善首继大总持闸阿毗昙为人天师陵持末教义学是资师起菰芦励志参咨岩栖三载乃豁夙迷爰觏神僧且吸金狮慧命已续辩才纵恣大转法轮导世金鎞涌莲表瑞降虎策藜化伏外道狂澜一堤抗礼公卿象法用维刚毅强忍威武不移我怀其人空门所希归神兜率埋骨于兹与劫终始视此铭词嗟乎！此大冢宰五台陆先生所，乃弟子真芹辈，葬师于王村禅院时笔也。先生没后，飞英狡僧、如心辈百计媒孽院地，真芹辈势不能存。恐百年后并师骨或遭荼毒，遂谋之同门真界辈，将改厝于径山，而决策于余。余念师为万松入室弟子，万松住持径山，其地自国一祖师衣钵相传，以道鸣于历代者逾八十余人，师之宜归于径山无疑也。或者师神不安于王村，姑假飞英之祟，以还就本宗欤！吾闻入栴檀林者，虽以刀锯贼犹香气，则飞英之逐真芹而致迁师骨，或者反有感于师，未可知也。师既改厝，恐将来读碑铭者疑师葬地之异，因为纪其委，悉如右。
万历丁丑秋九月，幻余上人顾余于海虞，均持不借，皆烟霞也。盻睐謦欬，足以征沉浊而清恼。予首赞叹：希有上人！真末法中日月幢，雪山之上味药草。堪照幽迷，痴暗众生令入妙光明藏；堪医五毒，疾苦众生离忧海而登欢喜地。一心皈依，瞪视不舍。未几，上人复偕慧空上人、幻居上人结制安居。予日参请，烦羊顿息，害马都捐。禅悦法喜之胜，有生以来此会称最。嗣是三上人，飞锡恒集虞之阿兰若场。逮己卯春，上人弃诸法侣，独北游五台，予恒悒然怀之。丙戌春，予至燕，脱牵之日，即觌字发于雁堂。予寓比七阅夏，自金刚窟过余者凡四至，恒逾长期，近亦当中期。壬辰，予历南都。癸巳甲午，过予如燕中。乙未，予涉黄仅，各一致书，常念希世非独无高符且非雅好。不久，且拂衣从上人于大幻三昧，羽翼了毕钵余习，俾三有众生，若有情若无情，无不立地证无上正等正觉，于已证皆证。乃八月辛酉，忽得达观和尚书，知上人于七月己巳示寂矣，和尚命为塔铭。上人天资粹白，精进无伍，凡杜多苦行，皆力践无愧古宿。其在清凉，有僧病且危，医谓非人肉不治。僧泣曰：是有死耳！将何几？上人笑，刲肉如掌，命羹以饲病，立起居常。有善绝不自伐，与予游数载未口及。一日，予遇其僧于龙华，为予具言之。予始索视刲处，不可。坚请不已，始示瘢。色正赤，如丹砂。臂故瘦，其半肉尽去，独瘢衣骨耳。此与善逝、鹰王往因何异？而上人视犹遗土也。颂之欿然，若不足也。于诸细行人所不屑检者，无不曲折护持。言非利生，不关辅颊；事非弘教，不衡心虑。每夜拥衣而寝不过寸香，跏趺申旦神气炯然，终身翼翼处弟子位。惟奋所未至，不多其已能与密藏上人，同唱导刻方册大藏。丁未岁春，计所刻得十之二，不知今所益复有几也。此上人未了公案耶？是不然。首诸佛前，为铭以证。是不然，铭曰：群有沦䘮翻如野马孰为拯之爰资觉者于维上人觉苑之秀末后说法大师子吼十方无边所有刹界克刹克尘无边佛在如是诸佛闻说赞扬五浊佛子启甘露场如是诸佛放光无量交罗上人显顶后相如是诸佛发频伽音悉阐教海穷微极深无能正示上人此说此说遍满炽无间歇一音所被无机不摄有情无情感受记莂于刹那际获无生忍直圆十身何论九品兹窣堵波弘法无尽畴未云了殃我觉㣧夫大地死生，颠瞑长夜，以情关固闭，识锁难开。有能一击而碎之，掉臂而独往者，自非雄猛丈夫，具超世之量者，未易及也。历观传灯诸老，咸其人哉。久蔑斯道，顷于达观禅师又见之。师讳真可，字达观，晚号紫柏。门人重法故，称师为尊者。其先句曲人，父沈连，季子，世居吴江太湖之摊缺。母梦异人授以附叶大鲜桃，寤之尚觉余香，遂有娠。师生，五岁而不言，僧过其门，摩顶而谓其父曰：此儿出家，当为天人师。言讫忽去，师便能语。先时，见巨人迹下于庭，自是不复见。师幼奉母训不坐阃，则尽命立不近阃。师髫年性雄猛，慷慨激烈，貌伟不群，弱不好弄，生不喜见妇人。长志日益大，父母不能拘，尝有诗曰：屠狗雄心未易消。年十七，方仗剑远游塞上，行至阊门，天大雨不前，偶值虎丘僧明觉，顾师状而异之，因以伞蔽，邀归其寺，具晚餐，欢甚相得。闻僧夜诵八十八佛名，师心大快悦。侵晨，入觉室，曰：吾人有大宝，何以污在此中耶？即解携囊之物，授与觉，令设斋剃发，礼觉为师。是夜即兀坐达旦，每叹曰：视之无肉，吃之有味。师尝闭户读书，足不越阃者年半。凡见僧有饮酒茹晕者，师曰：出家儿如此者，可杀也！时僧甚惮之。年二十，从讲师受具戒。至嘉兴东塔寺，见僧书华严经，乃跪看良久，叹曰：吾辈能此足矣。遂至武塘景德寺，掩关三年。复回吴门，辞觉曰：吾当行脚诸方矣。即杖策而去。一日，闻僧诵张拙，至断除妄想重增病，趋向真如亦是邪，师曰：错也！当云方无病、不是邪。僧云：你错，他不错。师大疑之。每至处，书二语于壁间，疑至头面俱肿。一日斋次忽悟，头面立消，自是凌跞诸方。尝曰：使我在临济、德山座下，一掌便醒，安用如何如何？师过匡山，穷相宗奥义。一日行二十里，足痛，以石砥脚底，至日行二百里乃止。游五台，见一老宿坐于峭壁空岩，师即作礼而问：一念未生时如何？宿竖一指，又问：既生后如何？宿展两手，师悟其旨。寻迹之，失其处矣。师至京师，参遍融大老，融问：从何来？曰：江南。又问：来此作么？曰：习讲。又问：习讲作么？曰：贯通经旨，代佛扬化。融曰：你须清静说法。师曰：只今不一尘。融命褫师直裰，施僧。顾谓师曰：脱了一层还一层。师笑颔之，遂留挂搭。去九年，复归虎丘省觉，乃之淞江掩关百日。之吴县，适聊城傅君光宅为县令，其子利根，命礼师，子不怿。子一日搦二花问师云：是一是二？师曰：是一。子开手曰：此花是二，师何言一？师曰：我言其本，汝言其末。子遂作礼。之天池，遇管公东溟。闻其语，深器之。师因拈蔷薇一蒂二花问公，公曰：此同本生也。师分为二，复问公，公无语。因罚斋一供，遂相与莫逆。时上御极之三年，大千润公开堂于少林，师同巢林、戒如往参扣。及至，上堂讲公案，以口耳为心印，以帕子为真传。师耻之，叹曰：西来意故如是邪？遂不入众，即南还。有密藏道开者，率其同行而归之。师知是法器，留为侍者。至嘉禾，见陆太宰五台翁，先是藏公与其善。师方至，心大相契。郡治之西北隅有楞严讲寺，乃长水说经之处，因兵火废，有力者侵为园亭。师有诗吊之曰：明月一轮帘外冷，夜深曾照坐禅人。志欲恢复，乃属太宰为护法，藏公力主其间。太宰公弟云台施建禅堂五楹，既成，请师命一联。师曰：若不究心，坐禅徒增业苦；如能护念，骂佛犹益真修。谓当以血书之，师遂引锥刺臂，而流血盈碗。自是接纳往来。豪者力拒，即未完局。后二十余年，适郡守槐亭蔡公倡，始求诸明公，公子竟修复矣，盖师之愿力所持也。师尝见人终日碌碌，纵有一二向上者，而没师承缘，无佛法点化故也。因念大藏卷帙重多，而庸僧常言不是，念者又自来，南北遗风俱好博览，唯于梵筴执性不翻，致遐方僻陬，有终不闻名字者。若刻方册易为流通，普使见闻作金刚种子，即有者，罪当自代。遂与陆公五台、冯公具区、曾公见台、瞿公太虚等议，同欢然，愿赞佐。即命密藏开公董其事，以万历己丑创刻于五台。居四年，以冰雪苦寒故，复迁于双径。嗟夫！开公隐去，仍嘱弟子体玄奇公协幻予本公。本寻化，自此后辈弟子相继于刻场。至万历己酉，南北诸檀复请居铠公终其役。师初以刻藏因缘议既成，闻妙峰师建铁塔于芦芽，乃送经安置于塔中。且与计藏事末，偕复之都门，乃访予于东海，时万历丙戌秋七月也。时予以五台因缘，有闻于内，因避名于东海。适遇慈圣皇太后，为保圣躬、延国祚，印施大藏十五部。皇上颁降海内名山，敕僧讽讼，首及东海，予以谢恩入长安。时师与开公走海上，至胶西，值秋水泛涨，众度必不能渡。师解衣先涉，疾呼众，水已及肩。师跃然而前，顾谓弟子曰：死生关头，须直过为得耳。众心服师。时予在长安，适师弟子于君玉立来访，言师已东行，计其程，旦夕乃入山期也。予闻之，日夜兼程赶至即墨，时师已出山在脚院，诘朝将长发。是夜一见，大欢笑。明发，请还山，留旬日。心相印契，师即以予为知言，许生平矣。师返都门，复潭柘古刹，乃决策西游峨。由三晋，历关中、栈道至蜀，礼普贤大士。顺流下瞿塘，过荆襄，登太和，至匡庐。寻归宗故址，唯古松一株，为寺僧售米五斗。匠石将伐之，适丏者怜而乞米赎之，以存寺迹。师闻而兴感。其树根底为樵者剥斫过半，势将折，师砌石填土，咒愿复生，以卜寺重兴兆。后树日长，寺竟复，其愿力固如此。时江州孝廉邢学礼师延居长松馆，执侍最勤。师为说法语，集名长松茹退。先是，邹给谏尔瞻、丁大参勺原素重师，意留驻锡匡山，未果。遂行，过安庆，时有江阴居士赵我闻谒见不可。适阮君自华归心于师，因为居士先求得度，未许。阮君请游皖公山马祖庵，师喜其境超绝，即属宜建梵刹。居士恳乞出家，遂剃发于山中，詺名曰法铠，是为居。其庵今蒙来赐佛光寺。师复北游至石经山，乃晋琬公虑三灾坏劫，正法浸灭，乃石刻藏经，安于岩穴，师见而感之。时琬公塔院，被力者侵，至复之，启石室，佛座下得函贮佛舍利若干，出时光烛岩壑。适慈圣圣母闻师至，命近侍陈儒致斋供，特赐紫伽。师让之，谢曰：自惭贫骨难披紫，施与高人福更增。因请舍利入内，供三日。出帑金，重藏于石窟。师重二事，思得予作记。适予闻师西游回，即驰至京，候于上方兜率院。师拉予游观石经，遂记之。予回寓慈寿，师感遇亦出山见访，同居于西郊园中。谈四十昼夜，目不交，信为生平至快事。师与予计，修我朝传灯录。予与师约，往浚曹溪，以开法脉。师先至匡山以待，时癸巳秋七月也。越三年乙未，予初以供奉圣母赐大藏经，建海印寺成。适以别缘触圣怒，诏逮清下狱，鞫无他辞，送法司拟罪。蒙恩免死，遣戍雷阳，毁其寺。师时在匡山闻报，为予许诵法华经百部，冀佑不死。即往探曹溪回，将赴都下救予。闻予将南放，遂侍于江浒。是年十一月，方会师于下关旅泊庵。师执予手，叹曰：公以死荷负大法。古人为法，有程婴、公孙杵臼之心。我何人哉？公不生还，吾不有生日。予慰之再三。濒行，师嘱曰：吾他日即先公死，后事属公。遂长别。予度岭之五年，庚子，上以三殿工，下矿税，令中使者驻湖口。以南康太守吴宝秀不奉令，劾奏被逮，其夫人哀愤，以缳死。时师在匡山闻之，曰：时事至此，倘阉人杀良二千石及其妻，其如世道何？遂策杖赴都门。吴入狱，师至多方调护，授吴公毗浮佛半偈，嘱诵满十万，当出狱。吴持至八万，蒙上意解，得末减。吴公归，每念师辄为涕下。师以予未归初服，每叹曰：法门无人矣。若坐视法幢之摧，则绍隆三宝者，当于何处用心耶？老憨不归，则我出世一大负；矿税不止，则我救世一大负；传灯未续，则我慧命一大负。若释此三负，当不复走王舍城矣。癸卯秋，予在曹溪，飞书属门人之计偕者，招师入山中。报书直云：舍此一具贫骨。居无何，忽妖书发，震动中外，时忌者乘白简劾师，师竟以是罹难。先是，圣上以轮王乘愿力，敬重大法，手书金刚般若，偶汗下渍，疑更当易，亟遣近侍曹公质于师。师以偈进曰：御汗一滴，万世津梁，无穷法藏，从此放光。上览之大悦，由是注意。适见章奏，意甚怜之，在法不能免，因逮及。旨下，云着审而已。及金吾讯鞫，但以三负事，绝无他辞，送司寇。先是，侍御曹公学程以建言逮，久在狱，与师问道，有圆中语录。时执政欲死师，师闻之曰：世法如此，久住何为？乃率浴罢，嘱侍者性田曰：吾去矣，幸谢江南诸护法。道人哭，师叱之曰：尔侍予二十年，仍作这般去就耶！乃说偈，略曰：事来方见英雄骨达老吴生岂宿缘我自西归君自北多生晤语更泠然言讫，端坐安然而逝。曹公闻之，急趣至，抚之曰：师去得好！师复开目微笑而别，时癸卯十二月十七日也。师生于癸卯六月十二日，世寿六十有一，僧腊四十有奇。噫！师生平行履，疑信相半，即此末后快便一着，上下闻之无不叹服。师化后六日，颜色如生，及浮葬于慈慧寺外。次年春夏，霖雨及秋，陆长公西源欲致师肉身南还，因启之，安然不动。适予弟子大义，即奉师龛之。经潞、京口、金沙，曲阿诸弟子乃奉归双径，供寂照庵，时甲辰秋九月也。越十一年乙卯冬，弟子先葬师于山后。适朱司成文宁公礼师塔，知有水，亟嘱弟子法铠后移塔至开山。乃与俗弟子缪希雍，择其五峰之内文殊台，于丙辰十一月十九日茶毗，廿三日归灵骨塔于此。於戏！师生平行履，岂易及哉！始自出家，即胁不至席，四十余年。性刚猛精进，律身至严，近者不寒而栗。常露坐，不避风雪。秉金刚心，独以荷负大法为怀。每见古刹荒废，必志恢复。始从楞严，终至归宗、云居等，重兴梵刹一十五所。除刻大藏，凡古名尊宿语录，若寂音尊者所著诸经论文集，皆世所不闻者，尽搜出刻行于世。晚得苏长公易解，大喜之。室中每示弟子，必令自参，以发其悟，直至疑根尽拔而后已。然义重君亲忠孝之大节，入佛殿见万岁牌必致敬；阅历书，必加额而后览。师于阳羡，偶读长沙志，见忠臣李芾，以城垂陷不欲死于贼，授部将一剑，令斩其全家，部将恸哭奉命，既推刃，因复自杀。师至此，泪直迸洒，弟子有侍者不哭，师呵曰：当推堕汝于崖下！其忠义感激类如此。师气雄体丰，而面严冷，其心最慈。接人不以常情为法，求人如仓鹰攫兔，一见即欲生擒，故凡入室不契者，心愈慈而恨愈深，一棒之下即欲顿断命根。故亲近者希，凄然暖然，师实有焉。师性耽山水，生平云行鸟飞，一衲无余，无住足地。居常悲禅宗凋敝，欲求国初以来诸尊宿机缘，续为传灯，未遂本愿，赍志而往。於戏！师每慨五家纲宗不振，常提此示人。予尝叹曰：刚宗之不振，其如慧命何？原其曹洞，则专主少林；沩仰圆相久隐；云门自韩大伯后，则难见其人；法眼大盛于永明，后则流入高丽。独临济一派，流布寰区。至宋大慧，中兴其道。及自国初楚石、无念诸大老，后传至弘正末，有济关主。其门人，先师云谷和尚，而典则尚存。顷五十年来，狮弦绝响，近则蒲团未稳，正眼未明，则自尊称临济几十几代。於戏！邪魔乱法，可不悲乎？予以师之见地，足可追配古人之风，姑录大略，以俟后之明眼宗匠，续传灯者采焉。以师未来世，故无上堂、普说、示众诸语，但就参请机缘开示，门人辑之，有内外集若干卷行于世。入室缁白弟子甚多，而宰官居士尤众，不能具列。乃为之铭，铭曰：佛来出世祖未西来击涂毒鼓谁其人哉鹫岭拈花少室面璧只道快便翻成狼藉黄梅夜半老卢窃逃谁道岭南有此獦獠南岳青原擦脓涕汉多少痴人被他诓赚五家手快如抚舜琴南熏倏至辨者知音儿孙恶辣触者先亡但放一线其家永昌门户孤单命存一丝有救之者定是嫡儿如汉张良为韩报仇纵然国破宗祧可求是生吾师如石迸笋出则凌霄孰知其本为法力战通身汗血大似李陵空拳不怯身虽陷虏其心不亡千秋之下毕竟归王师金刚心尽化为骨逼塞虚空岂在山麓师不知我谁当知师一死一生春在花枝径山乃天下奇处也。由双径而上，至高绝之地，五峰巉然，中本龙湫，化为宝所。国一禅师开山于天宝之初，特为伟异，天作地藏，待斯人而后发。道成名震，召归长安，代宗为之执弟子礼。将相不得与大丈夫事，继之以无上，又继之以法济，坐镇群魔，刀斫禅床而色不动。识钱武肃王于微时，故吴越累世崇奉尤谨。皇朝至道中，太宗皇帝赐以御书，并佛骨舍利。元祐五年，内翰苏公知杭州，革为十方，祖印悟公为第一代住持。绍兴七年，大慧禅师来主法席，衲子云集，至千七百众。末年，南归重来，跲而复振，人境相与映发，道俗趋仰，龙神亦随指麾而定。显仁皇后在慈宁宫、高宗皇帝在德寿宫时，皆游幸，就书龙游阁扁。孝宗皇帝书兴圣万寿禅寺，又赐以圆觉经解，天下丛林拱称第一。大慧以来，名德继起，神龙灵响素著，国家民庶有祷辄应，累封神应德济显佑广泽王，庙为灵泽，且有玉圭、玉带、黄金瓶炉祭器之赐，其盛极矣。
然而废兴有数，不可预知。国一之后，以会昌沙汰而废。咸通间，无上兴之。又后八十余年庆赏，始以感梦起废，为屋三百楹，剪去樗栎，手植松桧，不知其几。今之参天合抱之木，皆是也。蒙禅师元聪以庆元三年，自福之雪峰，被旨而来，道誉隆洽，不愧前人。五年仲冬，行化浙西，而回禄挻灾，烈风佐之，延燔栋宇，一息而尽。异哉！人皆以为四百年积累之业，一旦扫地，有能兴之，非磨以岁月，未易就也。
先是，寺基局于五峰之间，又规模不出一手，虽为屋甚伙，高下奢侈，各随其时，因陋就蕳，亦复有之。众为之请曰：大慧无恙时，岂不能撤而更之！顾其势未可。兹焉火起龙堂，瞬息埃灭，岂龙神欲一新之乎？况祖师之像，出于烈焰而不毁。开山之庵，四面焦灼而茅不伤。师与国一，俱姓朱氏，或疑以为后身。北移酱坛，涌泉成井。今日安知暂废，而当复大兴邪！聪曰：有是哉，微我谁当为之！乃出衣盂为之倡，率学徒元韶、可达等，所在缘化，两宫加以锡，施者闻风日集，动以万计。又命南悟等，广募闽、浙、江东西良工伐木于山，日役千辈。斤斧之声，震动山谷。凡食于山者，无问比丘、优婆塞，相与劝勉。智者献谋，壮者出力。夙夜经营，不翅己私。开拓旧址，首于东偏为龙王，以严香火之奉。继为香积厨，以给伊蒲之。延湖海大众，则有云堂；供水陆大斋，则列西庑。此皆一日不可缓，寺之所以立也。宝中峙，号普光明。长廊楼观，外接三门。门临双径，驾五凤楼九间，奉安五百应真。翼以行道阁，善财参五十三善知识。仍造千僧阁，以补艮山之阙处。前耸百尺之楼，以安洪钟。下为观音，而以东西序，庋毗卢、大藏经函。凿山之东北，以广库堂。辇其土石，置后山巨壑中。开毗耶方丈于法堂之上，复层其屋，以尊阁思陵宸翰御榻。修复妙喜㙮亭，仍建蒙庵于明月池上。为香水海以沐浴，为天慧堂以僧。禅房客馆，内外周备。像设雄尊，金碧璀璨。法器什物，所宜有者纤悉必具，不可胜书。
盖其百工竞起，众志孚应，经始于六年之春，成于嘉泰改元之夏，阅月才十余，而变瓦砾之区为大宝坊。始者荡废于一弹指，顷若甚矣。及其兴之神速，则高掩前古，而又雄壮杰特，绝过于旧。按图而作，井井有条。云栋雪脊，翚飞层叠，迥出于烟霏空翠之表。春秋二会，来者益众，奔凑瞻仰，如见化城。惊惧踊跃，称未曾有。径山于是乎大振矣。
予登含晖之亭，如踏半空。左眺云海，视日初出。前望都城，自西湖浙江以至越山，历历如指诸掌，真绝景也。为别峰宝印赋诗，有百万桾松双径杳，三千楼阁五峰寒之句，印为之抚掌，且曰：山中之景，几无余蕴矣。是时新创大阁，丹雘未施，上下一色，如凝霜雪，涉二十年，犹属梦境。今则土木之盛，何止十倍，恨未能一寓目也。
聪忽以书相寻于寂寞之濵，属以记文，遣僧契日携书来见，备道始末。辞之曰：年侵学落，笔力随衰。子之师，愿力宏深，成如许大佛事，不求于重望雄文之士，而为此来，何其舛邪！求之再三，拙庵又助之请，遂檃括其语，为之大书，且告之曰：大慧千僧阁之成，一时称为盛举。善乎李资政之记，以为在杲公何足道，而循袭龌龊者以为奇特，不亦陋甚矣哉！聪之为此，初岂有意于兴作者，因郁攸之奇变，偶人情之响合，上资国力，广集喜舍，时节因缘，有相之道以济登，兹是固不可不记以传远，然于师何有哉？矧国一之初，本无可传之法，其后瞻礼之众，倾于亿兆财施之广，盈于千万，视之如幻，等之如空，居惟一室，室惟一床，布褐陶匏，浣衣粝食，其视宠荣震耀何如也？聪方以此道行，而余欲以言语赞叹有为功德，多言益足为赘。是故言尽于此，师其以为然乎？
国家驻跸临安，自西天目龙翔凤舞，舒冈布麓，蟠结而为帝王之都者钱塘也。自东南天目熊腾马奔，陵深拔峭，发越而为梵释之宫者径山也。山以径名，乃天目之径路，其地尊，故鬼神不敢宅；其境胜，故凡庶不得居。必也，以大法力建大道场，然后能储精会秀，揽光景而纳于其中。如国一禅师卓锡于此，兴废逮今，盖已四百余年矣。
先是，庆元己未冬，龙王灾，精庐佛宇，一夕而烬。住持僧元聪，治故而复新之。后三十五年夏，再毁，无准师范慨然叹曰：曩在育王时，曾梦一神人，伟衣冠，盛仪卫，驰骑而前迎。畴昔之夜，又梦前神人者，持一宝珠以相授曰：谨勿讶。或谓梦之神即山之龙，珠之数则火之日也。岂住止或坏皆数耶？师于是以精进心，转不退轮；以勇健力，檛无畏鼓。披榛塞，窍高深，度材于山。视昔所封植，可以为榱、为梁、为杗、为桷者，适饱厥用。则鸠工聚粮，命干力之僧相其役。一念才起，诸天响合。上方颁甚渥，公卿大夫士乐施舍，南国之好善者，不祈而献货，不命而献力。越三年考成，曰堂、曰、曰门、曰廊、曰楼观，栖客之庐，斋庖之所，库庾井厩，靡不毕具。最是龙游阁，居翠峰之顶，画栱璇题，承云纳日。而檐外曰凌霄之阁，天空宇迥，若与灏气者游。循而下，曰宝、曰宝所、曰灵泽、曰妙庄严阁，不但如飞来涌出，而宸奎丽画，宝镇此山，实振古所未有。旧两僧堂，幼学者居外，久习者居内，殆非不二法门。今则统而为一，楹七而间九，席七十有四，而衲千焉。矧翼五凤而闶离门之虚，建万佛而补艮山之阙，皆以大用胜服之。若夫乘金相水，西秦多闻异僧所云，更不道也。比年以来，岁数不登，诸方寺宇，兵残火毁，荒基断础相望，百不能兴一二。师乃于艰棘之秋，廉以克己，勤以募众，竟乘愿力，成就兹事，岂不谓释中之杰耶！
虽然，予闻瞿昙氏之为教也，旅泊三界，木下一宿，穴土为庐，编茅为庵。达磨之不屋也，德山之无也，包摄之不设佛像也，杨岐之不盖僧堂也，风穴之不葺破院也，林洋泰布衲之不饰，寺㙮不占檀那地也，瓦石击竹无非道，山桃开花无非禅，地上木、庭前柏无非佛，安得有宫楼阁之华哉？无准曰：否也。了性者，真幻皆性。证实者，权假皆实。一大宝藏，半说庄严；一部华严，只言现量。有是身，非旅亭也；有是物，非寓宇也；有是居处室庐，非假观也；有是宫、楼阁，非化城也。于密屋，可以识无漏；于竟壁，可以见因果；于广大楼阁，可以观三生。立一枯木为像，可以起人敬心；拈一泥团涂地，可以使人不堕恶趣。茎草建刹，具足大智；聚沙为㙮，皆成佛道。安得为无范金合土、塈茨丹雘之事哉！予谓：由前之说，则一切有为之事，俱落虚无，由后之说，则诸祖无上之宗，悉成断灭。泥空，则如盲人摸象，黑山窟里修行；堕有，则犹跛鳖困泥，浊海波中起没。二说皆非也。道有，则一尘不立；道无，则一法不舍。于真空而不着顽空，于妄有而转归妙有。信圆而不偏，念活而无弊。合体性容貌，融为一源，其庶乎道哉！师曰：此事且止。普乐院火，永邦建之，记者张无尽也。圆通寺焚，师序复之，记者周益公也。己未之厄，聪亦求记于楼学士。子旧词臣也，盍为我识之？
岁丁酉登山，首请守宁国，又请奉祠龟溪，请益勤，且曰：上累颁金币，赐御书，复贲范以金襕法衣，佛鉴师号，盖自山付嘱以来未有。如今天子神圣慈武，清心寡欲，笃行善道，扶立教门如此之力，子尚可得而辞耶！咏不醍醐，不嗅詹卜，枯藤败笔，何能铺述盛美。然学自孔氏，所求乎子以事父，臣以事君，常恐不尽其分，无以报国。汝等舍世俗家，出形色界，辞亲割爱，不拜君父，饭以珍厨，栖以大厦，将何所求报国恩，持经诵咒，不足以报；谭空说妙，不足以报；穷子之力，尽未来世，以无量庄严，不足以报。惟发扬大旨，警悟群迷，具如来眼，踏毗卢囟，掘二祖髓，御大梅心，标俱胝指，破马师、钦师惑，使一切众生，成等正觉，此真是报国恩处。范曰：唯。乃为之记。
师于临济为十二代孙，其道大，故其摄者众；其门峻，故其登者难；其旨的，故其悟者亲；其论高，故其听者惊且疑。而同时者，讥毁嫌不胜其忿。然四方学者，或自谓亲证，或几号罢参，皆肩靡袂属，沓来于座下。而公所遇之，未假词气，接殷勤，拒之而不去，疏之而益亲。至于水洒挺逐，而户外之屦常满院。去城百里，自唐国一禅师始斩蓬，藋驱龙蛇而居之，寺无常产，山之神龙实助其缘化。师至之始，众才三百，二年法席大兴，众将二千。而院有僧堂二，不足以容。于寺之东凿山，开址建层阁千楹，以卢舍那南向峣然居中，列千僧案位于左右，设连床，斋粥于其下。经始于十年春，越明年春告成，余问道于公，闻之而叹曰：非成是阁之难，致其众之难；非致其众之难，道行而不能使其众不至之难。一阁之成，在公何足道？而循袭龌龊之者，以为奇特，不亦陋甚矣哉！独喜其道行，而众从之，故为书其本末。
淳熙十年二月己未，径山兴圣万寿禅寺西阁成。乙丑，上赐住持僧宝印御注圆觉经，且命宝印为之序。既进，上为嘉叹，召见锡甚宠。于是道俗咸曰：赐经与阁成同时，宜曰圆觉之阁，且刻石以侈盛事。则又咸曰：陆游宜为记。印以众言来谂游于山阴泽中，游蹙然不敢辞。
㳟惟圣天子，以聪明睿智之资，体尧蹈舜，深造道妙，悟一心于万法之中。既以博极皇坟、帝典、羲图、鲁史之秘，而像胥所传，木叶㫄行，亦靡不究览。以大圆觉为我世界悼士之陋，多岐私智，昧乎大同，乃以万机之余，亲御注释。凡十二大士之所问，调御之所说，佛陀多罗之所译，宗密之所注，裴休之所言，皆冰释缕解于宸笔之下。十日并照，物无遁形。百川东归，海无异味。如既望月，无有缺减。如大宝镜，莫不照了。东夷西戎，南蛮北狄，霜露所坠，日月所照，莫不共在此大圆觉中。鲁之缝掖，楚之黄冠，竺干之坏衣，祝发于时相与为矛盾，为冰炭者，亦莫不共在此大圆觉中。不偏不欠，不迷不谬，垂之万世，亦莫不然。而宝印以山林枯槁之士，道行海内，名彻九重，得怀琏入侍仁宗故事。召至便者，再觐清光。承圣问，口诵所闻，文附巨典，有学士大夫愿而不可得者。又此阁壮观，首冠一山，费至三十万贯钱。其落成也，适当赐经之时，山川动色，神龙踊跃，於乎盛哉！方阁之未建，东偏有千僧阁，绍兴中，大慧禅师宗杲所营。宗杲，法门之杰，方住山时，众盈千数，故以名阁。然自今观之，虽万亿阿僧祗众，犹有限量，岂若圆觉之广大无边也哉？
顾游衰病憔悴之余，学问废落，文思局涩，而名山胜事，本末闳阔，非区区笔力所能演述，实以为愧惧云。
径山，天下第一禅刹，深修阻，高人达士之所辐凑，余每恨无因至焉。去年春，奉诏祈泽山间，佛日禅师宣公获知，今丞相鲁国公居是山七年矣。忻然领予裴徊周览，云山重复，草木蓊薆，悦可人意而又栋宇宏丽，器物洁齐，为之惊愕加叹。彼息心净住，何为得此哉！乃言曰：重趼而来者，穷其日力，食息无所，吾又于双溪之上，筑室百间，济其所不及。皇帝赐化城二大字，因创重屋，尊而阁之。寝门厢，庖廪湢浴，靡不备具。愿得识其实，亟命箯舆并游，至则有过其言无不及也。余遂言于师曰：吾儒之道，食无求饱，居无求安。敏于事，谨于言，就有道而正焉。释迦氏初至雪山，劳其筋骨，饿其体肤，既勤且勚，不减吾儒也。今为僧者，不耕而获，拱坐得食，随寓随足。又为之茇舍，使朝不及餐，于此乎谷；夕不及宿，于此乎馆。将翱将翔，不至半途而废。得无过于安且饱乎？夫登山者，将为道谋乎，将为安饱乎？苟志于道，则居不必安，食不必饱，孜孜求之。求之不得，不敢少怠。意会神契，斯有得矣。师谓何如？师曰：此吾考室之意也。能不愧此室，则在其人。吁！彼能识师意欤？既毕力营缮，远近信敬，翕然乐施。师又自裒其橐，合缗市田千亩，为无尽供。于是，化城之居，可久以大，而师所以待其徒之意始惬，不可不识也。
师名可宣，吾蜀嘉定许氏子，别峰印公、橘洲昙公之弟，昙又其同气也。禅印师昙，有之似之，上雅闻其名，用赐佛日之号，奎画焜耀，草木生荣。年余七十，手书华严等经，庋藏兹山。又筑萃堵波于后，当相与为不朽云。
径山，名为天下东南第一释寺。寺何以重？以道重也。盖自唐世，至人指径以知津，神龙奉地以启宇。异僧辈出，驻锡谭道。顾盻叱咤，明心阐性。超越生死，足以指南。禅流莆勺，真乘见知。累朝醲恩渥，赐龙文，虹气照耀林谷。尚矣，驯至近代，崇极而圮。变故凡五：一毁于庆元己未，住持元聪新之。两灾于绍定癸巳、淳祐壬寅，师范载营之。又厄于至元乙亥，更二住山，而云峰师妙高至，披榛扫砾，竭蹶重建，粤五期，寺如旧，轮奂过侈。己丑正月，刹那复烬，寺众骇惧，师喟然曰：吾宿生负此山，吾偿之。吾不忧亡寺，忧诸人不解狗子无佛性耳。众悚然林栖。
庵潜法社如故，择人受事度材，虑庸瘠已，首公再捐衣盂，施者踵至。及更旧规，汇大为龙渊而从。稍北直池，南为照。潮音之堂，丈室正寝，无垢、不动二轩，东西对扁。迁大觉寮于布金，移祖庭复归于宴坐峰上。宅毗卢顶，灵泽祠宇，下瞰幽窦，翼以廊庑。纲维职掌，云栖前序。行署宾馆，庖湢帑廪，多所更定，宽平稳，倍胜畴昔。僮工艺，咸有宁栖。寺东，刬积壤为三门。佛场最后建，益壮丽。范钟千石，像设严具，金碧交绚，如住佛国。朝家钦崇护持，恩礼有加。壬辰十月落成，为屋千楹，计工百万皆有奇。创祝库，市苏湖田。岁阅藏典，效华封，上衍帝祝。其赢接待云水，其徒宣力者，淳畅、法瑞、心开也。
师虽治土木，而晨夕唱道，云衲奔凑，瓶锡兀兀，宴若无事。甫十年间，两建钜刹，如探诸怀，功亦伟矣。论者或曰：佛果灵耶，九十年而五隳其宫也。随仆随起，易于折枝，又何神耶！吁！是一谛义，学者未之思耳。天下莫大乎道，而物为小；莫寿乎道，而物为夭。天地山川，人物宫室，何莫非物，何莫非道。道即理，理即释氏之禅，非耶？物有器形，理超器形。物有数量，理无数量。物有成毁，理无成毁。未有天地，此理先具。人物销尽，此理固存。常人见物不见理，圣贤见理即见物。无在而无不在，物物而不物于物。主宰群动，圆裹十方。不假一木，不烦一斤，不动道场，清净法栖，瞠乎俨乎，常在目。兵戈不能斩杀，水火不能焚溺。施者何施，受者何受，毁者何怒，营者何求。彼假借之云半千之期，何异鸴鷃之量大鹏、井蛙之议海若也哉？
癸巳四月，师过予，以寺碑请，且作别语甚异。未几，师果示寂。弟子正宗、宗岳、清泰，旧行哲，奉遗言申前请益力。予事理学，不解禅义。理者，天下公共，非释氏得私也。乃具著于篇，而重宣偈言：吾观世间物有相皆幻空华及空果起灭相轮回惟有金刚身遍满于法界得大坚固力常住永不堕云何众宝山诸佛演法地人天所聚会而现五衰相世尊说经教天地及日月凡丽四大者时皆有劫坏其间有一宝不属诸有形湛如太虚空皆为万象主万形皆有尽而此独不朽强名理与道而字曰禅那非性亦非相而不离性相非空亦非有亦不厌空有不生故不灭谁舍复谁取是故观此山不落成坏境何处四禅天即此伽蓝是佛子净觉场了达无上义能证无住法即见常住性以此祝圣人等物无量寿下及恒沙众同住安乐国云何得福多非幻不灭故凡山川有胜绝，必有物之灵者据之。物之灵，莫灵于人。而其间横雄显发能仁氏之道者，尤人之极灵。故往往不能不移其所胜，以归于其人焉。此径山五峰之拔秀幽盘者，所以始室群龙，卒成兴圣大精蓝，历今几百年，补六十七善知识，而犹未艾也。虽然，难陀波罗乳縻未供，安受菩提？迦陵尊者竹园未舍，瓶沙王堂未兴，安处千众？是则庄严为阐法之因，构结为度人之要，主师席者，容视为粗行小果，而致荒先绪乎？
前三衢证果禅寺住持金华月江净公禅师，实六十五代主。先是，仁庙优崇象教，征天下高僧，翻修藏典，公亦与焉。明年，为宣庙宣德丙午，诸山以公学行知见，如武库森严，云龙超越，相举于宗司，遂檄住是山。指南迷途，意气直截。座下千余指，一为观根发机，矢无虚发。四方尊仰，檀信填门。少暇，则雅步踌躇，经营废敝，妙算神出，意至皆成。积财储粮，鸠工定规，次第举行，竟获完美。先修大佛，巍巍若新。次修伽蓝堂、祖师堂及方丈，莫不增换益固。殿壁亦施五彩绘，光耀人目。观音大士、十八大阿罗汉，一切神像，尽加以金碧朱粉，杂色丽装，殆有生气。复建天王殿若干楹，为丛林拥卫。构无垢轩，并云厨等室若干间，为怡宾安众之所。百器具修，常住赖之。径前作大门楼，自书天下径山之扁。其天王门之扁，则驸马都尉沐公所书也。
迨岁甲寅，公春秋浸高，倦于接引，思休闲且预谋归宗之地，乃即寺北遍，作退居，号圆照，结窣堵波，号寿塔。乙卯秋既就，述偈而逝。今天子改元正统之丁巳夏，偶游京师，因旧善余，来求记。其作用之岁月，将立石寺中，以贻谋后。求俾有䋲缵。予素重公平昔行愿非小，今此盛举，真菩提心，信所笔之。
临安县东二十里，灵凤乡之腰，乔木刺天，修竹成林中，有万寿禅院者，故吴越国武肃王钱氏所建，太平寺也。唐天祐二年，更为禅居。天圣七年，始赐今额。初县人高君保，与其子瞻，自景德以来，大新栋宇，造塑像，藏经铸钟，百用具修，又以田百有二亩，与常住供僧。君保、瞻卒，其子弟分财产，欲夺前所予田，交诉于县，县没入之平其估许人市。崇宁元年，住持等觉大师募檀越百余人，得钱三十七万有奇，诣县请如本估市，宰君嘉其请而归之。等觉刻檀越姓名于石，以传不朽，属无住居士序其事。居士为临安地寡人繁富，官田今日示价，明日争者盈庭，高氏沃野膏壤，竟四十年莫有市者，岂神物护之乎！抑亦有待乎！且善恶一念，至微细也，长劫受苦，乐报秋毫不差，况予夺罪福之明著者？等觉与十方来众，当其食时，升堂展钵，上味妙供，不念自至，何用区区营此一顷田？为盖欲与高氏子弟悔罪，与诸人植无穷之福也。当知是田，本无去住，于彼于此，何得何䘮？彼此得䘮两忘，则罪福安在哉？故此山可颠，此地可移，此石可磨，此福无有穷也。他日大获仓箱，克溢禅子，终朝饱满，元不曾破一粒米，始知居士前语，不绮宰君者。霅上姚祐伯受，以学行知名，施于政事，人安乐之。等觉者，法号慧源，大通禅师之法嗣，不惟道行高洁，抑且才力过人。无住居士者，丹阳人陈度。
太平寺，在临安邑，治东灵凤山间，擅风林云壑之胜，肇基于吴越王，至宋天禧中，改为万寿禅院。邑有檀信高君保者，父子相踵而护持宇像器，各极其庄严，而又捐田百余亩，供四海苾刍，以克香积之，当时丛林亦云盛矣。及君保逝，而后裔之为阐提者，谋夺其前田，遂构讼田没入官，欲市者听。越四十年，而竟无市者，岂非维卫力耶！至崇宁间，有慧源为住持，募得钱数万缗，自白于县，请得赎之，然世代变更，渐次凌夷，而田尽为比邻所吞并矣。寺僧零落，三五辈无恢复志，迄今有澹居者，为达观禅师高弟，以刻藏因缘，来主径山之席。一日，至其地徘徊久之，追寻古迹，偶见石壁，刻一小径山三字，知为径山下院，抚然而叹曰：此梵释龙宫地，有神呵护焉！是百亩之丘，乃高檀所舍，饭十方僧者，若辈踞为己有，入泥犁如箭耳！曷若直而归之，为众赎愆？于是，聚吴中善信周祗等赀，仅赎其半，半仍归比邻，盖运以慈心也。而邑令黄君佐成之力居多焉。噫！此一地也，檀化为魔，魔化为檀，予而复夺，夺而复予，成成败败，去去来来，亦何常之有，总唯一心所造耳。心缘于善，则为喜舍，为庄严，是高君保之父子也，是慧源、澹居之恢复也；心缘于不善，则为悭贪，为侵并，是高君保后裔之反汗也，是左右比邻诸人之蚕食也。善恶祗缘识心，成败了无实义，论性则空有之，不立论相则因果之难逃。福缘瑞种，随善萌芽；异类幽沦，乘恶滋蔓。夫人生如掣电飘风，七尺躯壳受享几何？胡为乎贪执不舍，甚至强吞，甘以有尽之身，而酿无穷之业哉？吾愿后之人，勿复垂涎此地，而自招业报也。
昔大藏西来，流通遍满，明明国制，不废顶礼慈尊，名山福地，多颁法宝，广度僧伽。故翻刻藏经，自北而南，始于清凉妙德，以其岭道回复，转输倍费工力，议而之径山。径山万菁丛深，烟云震暖，枣梨易蚀，又议而化城。化城，为宋佛日禅师宣公所创，寺名接待，皇帝赐化城二字，因构重檐嵬阁，分径山之东麓。沿至我朝，僧徒毕集，为径山胜道场。
正德间，以寺田编役，僧不能守，割地转质民间，质券具存，石垣界址在焉。冯开之太史，择地化城建屋，以藏经板，自任一缘，捐钱五十缗，徐图恢复。以其事属之密藏，募金赎地未竟，而以手帙遗之公。会桐城本如吴公，任浙左辖，慨然欲竟成开之之志，乃乘阅湖工，偕廉宪窦公，躬履其地，曰：旷墟可复也。讯诸业民，曰：得价可还也。禹航乡绅王君，先以其地归寺，于是慕义而来归者如响，乃赠金给直，以赎其半。诛茆结舍，处大士蘧庐中，而经板乃得其藏矣。
化城薄于林莽，椽居绝罕，而其间有封土如累者，外割余地，任其祭扫，无所卜筑。方伯公以慈悲一念，保安化者，爇慧炬而照昏城，野鬼得藉无边法力，永宁其于功德之林，枳棘转为初地，芜莱化为觉场，因明入智，喜信皈依。乃触邪宗，阴怀睥睨，嗾诸狂少，浪托无。于是经法官之勘断，烦公府之质成，魈魑既遁，正显邪逐，法门得据而安焉。嘅自金轮常转，世劫周遭，变徙沧桑，古来兴废。然而魔劫虽浑，金刚不坏，生天地而无始，彻天地而无终，坚固慈心，自隳罡煞，佛力如天，有时藉转于人力。然尽人之力，终不能加于佛力。
余不佞，不能为无尽居士省后深造，更着护法，然亦不能凝神构思，立论无佛。化城八百八十亩，典价不逾二百七十金，今出三百五十金，而仅赎原田之半，无损于民而有益于僧，僧田归僧，僧与民作平等观，何必斥僧而惟民之与哉！一化城也，在宋则栋宇宏丽，器物洁齐，征于郎官杨汝明之记。乃栋宇变而为灌莽，灌莽今又将变而成栋宇，冯太史缔缘而未果，吴方伯矢念以聿成。议始于万历甲申，十六年而获竟其事。慈心点化后先相待而然。不佞仅为方伯布虔以告诸天，请消人心之荆棘，则此地之荆棘不生。能植善信之根基，则我佛之根基不坏，翻经佛之场，金镛以是而依崇，铁鍱繇兹而扄镬，可祝圣寿万年于久矣。
按志：龙游阁居翠峰之顶，画拱璇题，承云纳日，而虚檐之外，曰凌霄阁。是知峰顶有阁也。会峰顶时，见五色毫光，因有宝光，似阁前有，皆宋所建，今皆废矣。昔圆照禅师，居峰顶十年，诗云坐断凌霄已十年，匡宗扶教且随缘之句，而古鼎禅师亦居十年。由是观之，则前代住山，靡不爱其孤绝，想必居之，但峰顶无水，况峰孤迥，非藏修地也。前月亭法师亦会于此讲华严经，以此峰乃五峰之主，双径之祖龙也。顷梵怀慧公结庵于顶，居十三年矣。向苦无水，以凿石虚岩得泉，可供百众，大旱不竭，味甘而烈，以从空中出，如天甘露，因名甘露泉，盖从来所无也。手植引路松数百株，冀化龙也。予于万历丁巳初春，登其顶，四望寥廓，一目千里，因题其庵曰空中居，志超世也，遂为之记。
言天下之名山，无不举东西两天目者；言天下之名刹，无不举径山者。远则国一、大慧诸祖之法席，近则紫柏可大师之灵蜕在焉。故黑白之侣，登临两天目，瞻礼径山者，日无虚晷。或乘竹筏，缘磎涧而进；或包腰屩，穿林麓而入。虽水陆异途，要必于瓶窑发足焉。故言两天目、径山，又无不先举瓶窑者也。然其地俗朴民俭，自农桑外，多以埏埴为业，故市之与陶穴，相望如栉比，而求所谓伽蓝精舍，则窈乎无闻。登临两天目，瞻礼径山托宿焉者，非寄民庐，则依食肆。虽缁衣白足之流，势不得与齐民异，有识者过之，未不徘徊兴叹也。闻谷禅师慨然捐衣钵，为善信倡访真寂废刹故址，复建禅院，为往来食息之所。厚直市地，集材构屋，凡为佛堂若干楹间，僧寮若干楹间，墙篱、门庑、㕑井、湢溷，各有其所。虽无雄杰阁，震竦观听，凡所以供佛养僧之具，灿然备矣。院未有储粟，而居民千余家，环拱敬信，每食必贮净饭一瓯以俟。禅师使沙弥三四辈，聚而归之，蒸饎以为僧食，食时主客僧恒不下千指，无匮乏之忧。晨钟暮鼓，木鱼梵呗之声闻数里外有，过大丛林无不及焉。久之，四方敬信者日益，众竞为师佃，复古安众寺，并寺山场二顷有奇，以供薪㸑，又陆续施买饭僧田五十余亩，稍佐净食云。盖禅师貌温而气寂，行修而言中，当其在云栖会下苦行，菁山名闻已洋溢诸方，道俗仰之，不啻瑞云祥凤，故一出而所过必化，所举必遂，流衍而光大之，正未有量也。乃予所醉心禅师者不止是。自初祖西来，而义学之士疾之如仇；六祖传衣，而南北宗亦相为水火。盖我相难除，法执易起，所从来久矣。紫柏以单传之印，倡道径山，而云栖大师专提净土，二大士之权实隐显，讵可凡情分别？而猥墙倚壁之徒，亦遂各分门户。今禅师不离净土，直契单传，且以云栖之的，作径山之津梁。此真寂院之作，盖亦借事显理，合异为同之妙用也。按志：院始建于宋宝庆间，中更废兴不一，重建于万历四十二年甲寅，落成于次年乙卯。院成后，师旋入闽中芝山，至泰昌十月，狥善信之请，复来主院事。及天启改元季冬，而国祯始为之记。
普庆福田寺在径山之阳，初国一禅师过其处，爱其高山深林，秀气葱郁，顾瞻裴回，久之而后去。至元十七年，云■■■为径山屦及于斯曰：昔国一之所盘桓而不忍去者，此其是乎？吾将营禅居，以饭游锡。其徒师能跪于前曰：今四海一统，师首奉纶音，主东南第一法席，当以正宗自任。能虽不能，当尽瘁土木，以承师志。于是审曲面势，乃构乃筑，积三十年，始克就绪，堂门庑，一仿祗园之制，飞锡如归，居者以安，又建大庄严楼阁，上容十千金色宝花玉座，百宝光明，互相灌射，如帝网珠，旋转无碍。延祐四年，仁宗皇帝赐今额，为十方禅寺。明年，师能来南屏，请曰：夙夜兢业，惧坠先训，今兹有成，皆先师愿力也。诸父行，惟师岿然。敢求一言，以纪成绪。余谂之曰：自国一相传至于今，五百有余岁矣。鬼物呵护，蛇龙虎豹，罔敢窜伏，而卒为释梵之宫，此岂人力也哉？居于斯者，盍亦思绍之人，重趼而舍，并日而炊，访求知识，决了大事。慎毋厚自奉，而薄于暂集，是违先志，以速祸尤也。有能以身为准，以行为训，昼永勤劳，夜■禅诵，若牛首之负米、金牛之畀饭，奯公诃雪峰于逆椽、地藏接法眼于旦过，居者游者，二俱相当，此而翁之志也，能其以是勖之。
余游兹山再矣，而未登斯楼也。登斯楼自兹游始，盖前此未有，有之自癸亥秋也。常住廓庵观公，继无边海公，鼎新大，次龙王，次禅堂，次祖师，次斋楼，又次厨房，次养老堂，及库司湢溷。自万历壬子以来，数年之内，拮据道场，次第翼然大备矣。而复念十方冠盖，访道名山者，绝不得一高敞之所，与之延眺，因建斯楼予兹，与马令公来游也。时维初夏，嫩绿流鲜，延大人于几案，攀鹏翮于间，钵盂献翠，宴坐高骞，佛日耀五峰之顶，清风来奇树之颠，徘徊顾盻，餐爽涤烦，因有感于中，曰：临春结绮高华靡丽之观，伐竹凌云骚人寄兴之地，转眼沧桑，消沉莫继，令人凭而吊之，则有叹风流之不再者矣。若登斯楼也，则祖席峙五峰之胜，僧寮起八代之衰，无论一时游屐，咸生瞻仰，观公权巧，化导不可思议。将千载而下，有睹榱栋而觅竹篦者，非斯楼为之感动耶！即谓之宝所化现可也。令公曰：善！盍为之记？因命童子掬泉泚笔，而飞翠生凉冉冉，与墨花映发，并颜其楣曰寒翠云。时天启甲子四月佛日也，同游马令公，名用锡，号晋荷，晋江人。
瓶匋闻谷禅师，以陶轮智埏埴诸方，一时英俊蔚然相从，譬之种植已自，金锄不动土，灵苗在处生矣。复念径山大，需材实难，见万历戊申，吴江沈中丞公鼎新之，求木千里之外。已达双溪，弹指入径山耳；而溪流横溢，飘散丘陵草莽间，运载之费十倍于易。因择地于山，募植松杉于上，曰：百年之计有待也。予闻之为之三叹。华严五十三参所在，祥河宝树，散花流香，而极乐土中亦行树周匝，阶楯严饰，可知宝所变现，刹刹庄严矣。而予谓末法像教，则庄严尤第一义也。凡夫见相作佛事，非庄严无以启信，则夫念及于佛刹者，则安得不计及夫庄严佛刹之具？昔卫文播迁一方，犹树之榛栗，椅桐梓漆，诗人之意曰：礼乐不患无具也。矧八十七祖，炳中天之耀，而后之人崇隆像教，顾艰于堂构耶！向无虑及此者，而师独秉远识，预为善后，不必龙神缔造，祗陀信施，而径山佛刹，知无穷尽矣。虽然含育利生名宫，防非护善为栏楯，既树矣，成就周圆是在守之者，语云：剩栽无影，树留与后人看守之谓也。予虑众生，情见尘沙不一，因为之记，以告将来。地名黄沙滩，种树期满大藏之数，始终经纪其事，为本山松源僧桂庭，名大矼者也。
径山为天目东北峰，伽蓝在山冢五峰之间，凡有兴作，取材于千里之外。凌大江，冒双溪，历洪流暴涨，然后逆坂而上，缘縆邪许，十里百折，卒徒颠踣，木石腾藉。是故寺不久辄废，废而难复以兴也。闻谷禅师印公语其徒大矼曰：盍买山而树之？树可材也，百年之内，其可以抡材于山矣乎！于是买山若干亩，树松杉若干株，循直岭以至三门又若干株，刻其券而三之，以为之守禁。而又曰：是不可以不志也。使益书之于石。诗有之：树之榛栗，椅桐梓漆，爰伐琴瑟。此古之邦君建侯营室者之所有事也。印公，学佛之人也，乃能计久远如是。世之君子，虑及于浃岁者亦寡矣，岂或百年？呜呼！浮图之昌其教宜矣。其训于有官君子，不尤深切哉？夫以印公之愿力，后五百年，兹山之飞楼涌，当有如苏子瞻之诗，余之言何足以云也。使世之君子，过而视之，则以余言为厉己而已矣。
余杭县之北鄙，直五十里，有径山在焉。山有佛祠，号曰承天祠，有碑籀述载，本初唐崔元翰之文，归登书之石，今传于时云。始至山之阳，东西之径二，登自其西，壁绝襟绕，轿行少休，松桧交错盘郁蒙翳，寻丈之间，独闻语声。跻棱层，披翠茜，尽十里许，下视来径，青虬蜿蜒，搏岩腾霄。且及其巅，峡束洞隐，几不容并行。已而内括一区，平林坦壑，四面五峰，如掌指，一峰南绝，卓为巨擘，屋盖高下，在掌中矣。庭间小井，或云故龙湫也。龙亡湫在，岁率一来，雷雨暝曀，而乡人祠焉者憧憧然。环山多杰木、丝杉、翠柽，千千万万，若神官苍士，联幢植葆，骈邻倚徙，沉毅而有待者。迸溜周合，锵然镠然，若銮行珮趋而中节者。由西岑之北数百步，矻然巨石，屏张笏立。上下左右，可再十尺，划而三之，若川字文，曰喝石岩，其传甚神。并岩披谷，修竹茂密，以锲刀刻竹两节间，成景祐三年十二月十五日字云尔。
由东径而往，坎窞为池，游鱼旷空。其西径东折，蹴南峰岭脰之间，平地砥然，盈亩而半。偃松一本，其高丈，其荫四之，横柯上耸，如芝孤生。松下石泓，激泉成沸，甘白可爱，即之煮茶。凡茶出北苑，第品之无上者。最难其水，而此宜之。偃松之南，一目千里，吴江之涛可挹，越岫之桂可攀，云驭霭骞，状类互出，若古图画，虫蠹断裂，无有边幅，而隐显之物，尚可名指。群山属联，呈露岗脊，矫矫剪剪，咸有意气，若小说百端，欲圣智之亢，而不知其下也。
临观久之，魁博通幽之思生焉。古人有言，登高能赋，可谓大夫。旨乎哉！予于斯见之矣，曷止大夫之为也。大凡言之，天嶙地绝，山回物静，在处入巧，举可人意，虽穷冬阒寂，未睹夫春葩之荣，薰风之凉，秋气之清，然取于予者犹在也。既归无几何，而曩所历者，重钩复结无一见焉。追而言之，若觉而言梦，使人悄怆，而不知其自也。
同游者，建安王瑊君度、岳阳朱师德宗哲。又君度之侄子常、子美，甥杜沂，皆从游。其前与谋，而后以事已之者，朱宗哲之兄师道希圣、杜沂之父叔元君懿、揭阳卢几举之三人，莆阳蔡襄一与之善，惜乎不及俱也。书所经见，贻之，人一通。刻竹两节间之十字，其游之年月日也。
读武林志，谓径山者，往天目则在所必由之径，故曰径山。又以此径于余杭、临安二县为会通，故以径名。然考其香火之所由建，则自唐和尚名法钦，号国一者，问其师曰：吾欲建佛场以卓锡，将何归？答以遇径则止。行至此山下，遇有樵者在山，问之，则以前坞为径坞，乃悟师昔所指授。少顷，又一素衣老人前而致拜：请师登山绝顶，入五峰之间，愿舍此地为师卓锡之所。第山有一大湫，吾家若去，此湫当涸，幸留一水穴，我将时至以卫师。言讫，云雾晦，风雨骤作。及明既霁，湫水尽涸，惟一穴尚存。至今有龙井者，在本寺通道之左，其深无既，传言井泉直通钱塘江，见于禅家事类。迨至宋孝宗，敕赐径山兴圣万寿禅寺，其额即上御书。志载楼阁几至三千，盖肇建于唐，而尤显于宋也。
隆庆二年，岁在戊辰九月三日，余往登焉。路隘且险，至山麓回首，从右而望之，则自浙以西诸山，俯伏逶迤，空旷无际，令人有尘芥六合之意，亦西浙一奇观也。顷之入寺，僧有号梅谷者，迎余入座。饭毕，导余由寺西而上，不数百步，则有喝石岩在焉，旧人题名尚存。喝石者，盖为观音化身，与开山和尚讲法，其辞颇诞，和尚微致讥诮，乃曰：随师指示。祖师和尚云：此有顽石，汝能喝之使下乎？乃大声喝之，其石随而下。覆命喝之使上，石之随而上者如前，遂裂为三，其文象川字。游者以丝线彻底经之，与石座无毫发沾，即其所语法师上不着天，下不着地之明证也。今地名前喝界，儿童妇女皆能言之。始知幻化之事，殆以神通，难以执一论也。岩之石有灵鸡冢，高可三尺许，凡师升座讲法，鸡即伫立不动，倾耳听之。讲毕，随众以散。所谓伯牙鼓琴，而游鱼出听，可以互照，非传也。又有一白兔，每冬夜时，来与师护膝，若解人意者。由西而北，则松竹夹道，阴森可爱，殊非尘境。所谓青青翠竹，总是法身；郁郁黄花，无非般若，其是之谓乎！又转而西，则有浴佛池，为泥沙壅淤，止有金莲花遍开拂水，岂佛家所谓莲花色相历万古而不灭耶？
顷之，步至寺门外，则有碑记者三，中一石，既大而巍然独峙者，即前寺题名，勒宋孝宗御书于石也。碑之北向者，乃宋蔡襄所为记。又一碑，低狭仅可三尺，乃东坡苏老亲书三游径山诗，曰来游、曰再游、曰重游也。虽苔藓昏翳，予以手摸读之，尚可讽咏。公之胸次，卓越飘然，身世两忘，亦可以想见于千百载之下矣。
再步至山麓，有地一方如砥，余立而视之，时午后天阴，云气蒸蒸然，俯视诸山，如群马百万，跳跃于烟雾中，与初入山之景，变态又大异也。余曰：此地若立一亭榭，可以便观眺。僧曰：此宋望江亭也。日久亭废，恨无再创之者。余为之怃然。且堪舆家谓：此山为五峰攒秀。盖指钵盂、鹏搏、宴坐、大人、朝阳也。其名晏坐者，昔黄巾贼入山中，祖师坐于峰石，贼疑其为人也，连以矢射之，矢皆中石，师则晏然不动，以名峰。余皆以形象之。山僧备道是山典故，历历如指掌。余因记之，以俟博物君子。
武林之属，多佳山水，而余杭之有径山称最胜。东西两天目，山高插天。水因山曲折，浸为巨源，若两目然，故曰：天目入两目。以是山为径路，山遂以径名。余雅慕径山，而未有企及也。
岁在辛亥，南湖告成功，监司往阅视。余以鞅掌三路，不得从诸大夫后。会八月逾望三日，往吴兴谒台使者毕，归由苕溪。苕溪一带，天目诸山众流环合，溯流可达。乃从吴兴泛舟，过德清，渡双溪。双溪之流，一出天目，一出高陆，至双溪桥合流。入径山港，舟不得通。舍舟登陆，过化城接待寺。化城为故宋佛日禅师宣公所创，踞径山东麓。宋时栋宇宏丽，钦赐化城二字。上创重屋，尊而阁之、寝、门、厢、庖、廪、湢浴，靡不备具，载郎官杨汝明记中。我朝香火犹盛，渐次废弃。寺田转佃，闾左豪右踞之。然化城巷之名不泯，冯司成开之创刻经之缘，始于清凉之妙德庵，地峻远役，南匠转输，工力费倍，乃迁之径山。径山云雾罩笼，藏板其中易朽腐，始议复化城。化城地坦，无云气润湿，便藏板而易输工力。乃为屋十间，以安经板、处工匠，而大士金身以草殿居之。海内宰官、居士，布金恢复化城旧域，捐赀赎地。而有子衿，鼓众䟦扈，必欲与沙门相角。事闻当道，属予讯其事，郡邑勘明，予按法治其尤。割地归僧，封畛不失。而其间有墓冢者，听之以宁其穸窀。佛处蘧庐中，得重开法地，以须十方大檀越之力。予过化城，而一二野衲，邀入和南佛前称：善事周遭故址。枳棘蓁芜，辟草莱而重新法王之宇，西来白马，兹其为翻经演法之场乎！
过化城，折而西北抵径山。山去县五十里，雄据乾位，挺然而东目正干宴坐、朝阳、天显、堆珠、鹏搏、凌霄、御爱，七峰攒拥，草木蓊薆。树古而苍，地僻而野。山门幽寂，有老松婆娑，可阴十亩，与木兰交枝，薄青旻，翳白日。松为数千年植，而木兰亦森发离奇，匪㴱山无此异种。参差白㙮，同虬木横斜。巢云归鹤，竹松间杂。景色清饶，葱翠交。入山而路转深，地转奥，无数簧筜，霏烟蒙蒙，新竿雄拔，妒毋高凌。排冈直上，各高十里。层峦峻岭，长骞伟观。盘跚逶迤，尽在竹间。竹路箨龙透地，摄屐崚嶒。一头陀引导，美箭蒙茸，萝葛纠缚，时摩僧顶。群峰嶈嶈，拱护灵岳，中豁然坦壑，去险而夷。重岩滴水，清洞空沕，头陀指为明月池，其间小井为龙湫。龙岁一来顾，雷雨曀。过洞，行少许路，绕屋后登崖，参大慧禅师㙮，明堂窒塞。方伯吴公言：㙮前当介然辟之而成路。僧苦去屋未果，辟孰为周行，则茅塞之矣。由塔崖而东，为喝石岩。唐时僧法钦结庵，有白衣士求法度为沙弥。钦指坐后石屏，谓曰：能开此乎？叱之，分为三片。代宗召法钦赴阙，赐号国一禅师。辞归杭，即其庵建寺曰径山。宋开禧间，孝宗额赐兴圣万寿禅寺，东南胜道场，无逾此者。
行过复岭，崇隆隐天。有斐菉猗，坎窞为池。方塘一鉴湛洁，如澄鲜漾碧。僧曰放生池。池边刻经工匠，排列雁行，伏迎道左。已，访铠公上人所寓静室，治蔬为供，清话移时。片言点悟，此不殊钦公三片石，恨不如白衣士立度为沙弥耳。别而登楼，同余杭令戴君进饭。夕阳西沉，遂促从者亟行。余时有天目之兴，径山直传舍视之竭蹶而趋，至无垢寺而宿焉。
是夜，惺惺不寐，取唐崔元翰碑籀文摩拟，不能属草。乃读东坡径山诗，击节高吟，与松涛林籁相为答和。残月半窗，莽烟伴榻。无何而山乌呜呜，不觉东方之既白矣。
径山者，两天目之径也。在余杭西北境，去武林百里而遥，不当孔进，游者多不易至。余行视漕例，自余杭、临安，始戊申正月十九日，出武林登舟。是日晚不及发，廿日明解维，行四十里，日晡至余杭桥。余、临两邑令，俱肃候。廿一日，早毕公事，两令顾舟中，指点青山舆马已集，刘君先往，余尾而行，出余杭北门道，田间约十里，渐入山径。又数里，饭西溪禅院。饭毕，度一石桥，溪流甚迅。过溪，皆行竹中，密若芦苇。山益近，竹益深。度可三十里，至洞桥，为径山寺界。两僧来迎，因令夹舆行。指问冈峦、竹坞，一一能答。询寺远近，尚在五里外。雨蒙蒙至，渐益飞注。屈曲千盘，俱在绿阴翠霭，第不一见松柏，亦地气然与。至山半，舆人少歇，庵僧供茗。泉清茗香，洒然忘疲。数里抵寺，候人鼓吹，山谷答响。固自雄爽时，衣履沾湿，亟入僧房小憩。房前后，皆古杉银杏，雨淅淅鸣叶间。略偃卧栉沐，令君秉烛命觞，雅谭娓娓，无世途寒语。夜卧枕上，雨达旦不休。早起，刘令辞归。余与友人周公弼、门人张德，冒雨登山。肩舆穿左，曲折而上。观藏经小阁，时方创。一僧前导，上礼妙喜庵、大慧㙮。盘旋度竹，浓雾陡合，四顾杳然。回看山下，白云涌起，茸茸缕缕，如兜罗绵积成银海，海中青螺点点，荇藻浮沉。盖下方诸山，在云雾中时露峰尖，倏隐倏现，顷刻万状。几尽云物之变，真是得未曾有。绕大慧㙮，又数盘，得一池正圆。四围修竹，池北垒石为级，竹里残碑，为端禅师㙮，镌至正间谕祭文。池故放生处，池在诸峰间，㴱可三四丈，水蓄不流，雨不溢，旱不涸，亦灵踪也。又上为寂照庵，新刻书本藏板贮焉。右转竹丛中有灵鸡冢，国师钦禅师说法，此鸡时时谛听。师往长安，长鸣三日而死。乃知一切畜生道，俱足佛性，一了便了。固不似世界凡夫，营营万绪，汩没本来，苦行解脱。而一情忽动，便堕泥犁，曾羽类之不如也。冢下为喝石庵，想水冲石破，状如驱走，遂为巾子山人持咒立喝，走而为三。有之乎？无此等神通，固非思议可及耳。还僧房午餐，复出寺门，阅蔡君谟、苏子瞻碑。时无榻手，以不及摹为怏。岩畔有望江亭址，晴明可见钱塘。是日尽为雾障，纵观云海，抵掌清言，僧手苦茗，共啜而返。
四月朔日，赋天目游，理屐南屏舟公山楼所期，俞似宗薄暮至，小饮庭际，甚适。次日，以余治南都书，不果行，日三商佛石。至饭后步堤上，访秦冰玉，短芦疏柳，荒斋矶，意自闲宕。偕返寺，舟公方受戒云栖归，设伊蒲为供，余佐以家酿冰玉，微醺别去。明，渡湖北，唤舟松木场。过兔泉，泉极浅冽，以澡丝莹白异他水，时担者肩摩进，顷刻满意去。似宗曰：此有村醪颇佳，据丛篁深树间。各飞数十大白，夷犹谐，纵步高下，抵佛慧黄昏矣。僧规隐扫榻命觞，余与似宗且弈且斟，而佛石操不律应索诗者，腕欲脱。似宗曰：胡不分劳逸也？余笑曰：我两人酒不为甘，石公称诗不为苦，亦各适其适耳。众为辗然。浃辰遄行，而似宗夙戒峙粻庀具之使，亦以是时至，僦短篷，薄禹杭，舍逆旅。主人寻问南湖路。湖为众流奥区，由苕霅达震泽入海，此其居停也。铲葑浚淤，因势蓄泄，使有所归，不㫄溢为患，诚万世之利。亟命修旧闸，导其往来，自无啮堤之怒，且潴以渐深，必不至焦泽。议者欲甃石为六桥，中别岛屿，令千顷烟波，与远近峰阜，青翠互映，当不减明圣，大是快事。余迟回堤上，已恍然缥缈涒潾之想矣。时觅天目舆人不可得，佛石曰：从此至青山，一舴艋力耳。似宗曰：随地皆游也，何必计程并力耶！即命舟抵青山。饭罢，联步而前，倦则藉草谈世外事。宿五柳楼居，似宗出醉鲥、海错为侑，爵无算。次早，觅得一竹篮，两君以供余。至西墅，随买二兜，方治饭行矣。适高两目先生踪迹至，邀饮别业。高与似宗同官于闽，顷以读礼归，而与余称年家晜季，殷殷地主之好，蔼如也。佛石言：玲珑去此不远。肴核既设，大堪胜。因连舆行田间，薄华石山。石壁陡峻，长涧渟泓，有小亭可憩。过流霞桥，登石门，诎曲而上，为三休亭、九折岩，风雨骤至，屐下皆作小瀑。醉眠石为坡公书，字势飞舞。既陟冈，涧合峰环，古树盘郁。寺中圮，所存败檐数楹耳。㫄设东坡、山谷、佛印像。寺相传为左元放、葛、许二真人修炼处，苏、黄诸公盖觞咏于此，坡公有白云穿破碧玲珑之句，石根犹泠泠作响云。东去半里许为琴操墓，深菁荒葛，有坡公依，自不寂寞。酒数巡，似宗与两目斗棋，各雄长不相下。余凭轼而观之饮，遂至丙夜。比晓，雨益横，岚结如盖，扑人面，莫辨眉发。两目所携二十人之供，昏旦且匮，余惧为地主累，且室湫隘，局蹐作苦，遂坚辞。两目破雨下山，而舆人以踸踔高岭难天目之役，从者色阻，乃取青山棹返禹杭文昌坝，寄宿茶亭，禅阁飞澍无停晷，衣履各载几斛水，似宗急命酒消雨气，遂至沾醉。佛石曰：雨妒游，奈何！次日为浴佛日也，晓旭映窗间，佛石奇喜，亟唤余两人披衣起，朝爽晃耀，如痿能行。忆昨踯躅滂泥中，无异隔世。僧为设斋供礼佛，佛石诵诸品，香灯梵花，氤氲绕幢影，似宗狂叫曰：天助我辈游，勿旷此日。然宜天目而趋径山，取道近，且屐齿喜新也。余与佛石鼓掌称善，亟呼笋舆，沿溪行，宿雾渐消，山顶次第现，如新妆出罗幌。行可二十里，饮溪边酒家，遥望舟枕，巍然独峙，秀郁可挹。又三十里，林渐深，地渐高，将逼双径。循趾攀巘，委折数百里，涧花飞洒，俱成白炼。山形周环复叠如入谼，上下篠荡檀栾，万亩一色。余随舆偃仰，觉日光射，风细云疏，非若高峰轶云，苍干蔽景，作鞺鞳之声、䃸磹之状也。岭甫半，舆人告疲，余顾佛石：隔山小浮图，非即歇足处耶！佛石指曲磴数坂，曰：此须绕而上耳。既上，岭如马脊，左右悬削。忽白云覆他山，飞㨗于鸟，细雨随至，余振袂度数盘沐佛圣水。杉松环立平台，俯瞰则三山门岿然列矣，视小浮图又在足下。远峰嵣，近峰峣屼，含泽吐霓，倏忽殊态。武林两高，龛、赭一线，俱在叆叇中。余㗳然宴坐云海，荡吾心胸，觉生平寥廓之气，呼吸相应。昔陶贞白志在冲举，每云指白日、睹青天，去此不远，独于尔时有会。已投松源山房，古杉蒙茸，方沿沉碧，高楼十五楹，邃洁可居。僧冲宇供笋蕨，煮清茗，情甚洽。月光初灿，仅于密中作掩映观耳。晨起，谒新殿，制度宏伟，未饰丹垔。过妙喜庵，礼大慧禅师㙮，视龙湫旧迹。循左级而上，视放生池。池圆如圭，广可盈亩，惜无游鳞泼剌，余实有愿而未卜偿法也。再上为寂照庵，刻藏经处，镌工麇集。室后供达观甚肃，令人转思密藏。忽缁衣箨冠过谒余，询知为门人通州崔叔锦。叔锦为诸生不得意，刳心大典，栖遁于此两月矣。余携之出。过喝石岩，石㭊为三。昔巾子山人乞国一师剃度，以咒力护佛法，赐号性空大师。大历中，代宗遣内侍迎国一入京，径山之兴，实由于此。访鸡、兔二冢，至今在岩下。三白驹或寝或讹，乃载经板出山者，俨然雪山梵从也。是日阴翳多濂瀸，久益密。叔锦别去。返松源山楼，饭后稍有霁色，命舆从右级而上，旋转竹径菖蒲田，新秧离离，涧水澄㵼，石磴梳洁如镜，高冈砻密。遥见炊烟一缕，从修篁中出，即知为云房，杳然无觅径处。余喜忘返，翛然缑山烟谷，餐沆瀣，佩九节灵苗，不复知有人世。既过传衣庵，为万松禅师传衣处。蹑白云庵，攀萝而上，为凌霄峰，浩淼如大瀛海，何减泰岱新，枕鹏搏山势拱卫！余谓此山幽旷，非通都大邑，而宸章御跸，后先辉焕，故楼名五凤，阁建龙游，南朝四百八十寺，未有其比。今山水依然，未知八十一代传灯何人耳。返流止亭，舆人告息，各曳杖寻东坡放生池。坡公游径山二诗，如欲看细字销残年、灵水先除眼界花，俱颂水德，今浊甚。亭碑幸无剥蚀。及读楼钥百万桾松双径杳，三千楼阁五峰寒，自是实境语矣。似宗探藏录，许为刻高僧传，灯下各翻一编，间拈以问佛石。佛石各为宣说，吐旨玄畅，因曰：宗门不立文字，而微言奥义，终古不磨，猛志精求，参悟非远。今人根力未坚，而遽称文，喜游戏仿佛，而冀丰于，正恐慧蕊乍枯，慈筏罔济耳。相与嗟叹久之。余夙知有闻谷住径山，急欲一晤，而闻其坐不语禅，殊怅怏。佛石为通信闻谷，慨然曰：吾素所愿见者也。晓访之观音殿，时禅习者三百余人，而阁户寂，鸟雀不喧。入左扉，若无人者。执事虔嘿惟谨，闻谷坐余辈小阁，色静而气融，神理泓上，发语简远，真禅定士也。余为肃容而别。微闻谷，几虚径山一游矣。
辛酉八月十有三日，出余杭之北门十余里，度新岭，朝雨空蒙，远近山光树色，如沐如黛，浓淡疏密，俱入画理。元实谓予曰：好一幅米家山也，余纵目如弗及焉。又十余里上，下田坂路滑难行，舆人几覆者再，过麻车堰，雨甚小，憩市阁，又五六里许，过双溪抵化城寺。寺故宋佛日宣禅师道场，旧称名蓝，正德间倾圮，为民间占佃。万历中，僧澹居主刻藏，议置藏化城，募金恢复，周遭九百余亩，尽还本寺，可谓旷劫胜因。然规模草创，梵宇僧寮犹未绀密，惟大佛一尊，为僧慈门，自吾虞山装造供此，金资宝相，员满庄严，一瞻礼间，不胜赞叹。盖寺废而复兴，寺兴而佛至，澹居与慈门此一段因缘，似必有契于夙生者。由后入客堂，侍者为设小食，食毕过香积㕑，至浮度庵，庵后为置藏阁，登阁凭栏前眺，白云堆叠，诸峰出没其间，延瞰久之。及暮，出上随喜功课毕，仍返客堂进饭，宿于旅泊轩之左楹，夜半闻风雨萧萧之声，为之无寐。及旦雨稍疏，亟治装行，促慈门与俱出化城，折而北，夹路丛篁茂密，轨不得方，几二十里，过直岭崛崎，幽茂缘梯而上，竹色葱倩袭人。时从山豁回视下界，如陵如阜，在余临间不可名指，而山间田禾，色淡如水，俯仰俱异境也。未几抵径山寺，寺僧五六人，立松杉间，衲衣翩，与苍翠一色。中镜庵者，由本山出理。南湖之地藏，知余辈入山，先期而至，为余辈向导者也。上大礼佛，出视左厢一树，高可四十余丈，贞枝连抱，峻挺插天，信哉檀林宝树也。其下为龙井，即老龙避宅，愿留一穴，以通天目之处。庭两树相，枝叶员整，高可二丈，云是娑罗异种。经钵盂池，过梅谷房，丝杉数株，参楼而上，岳岳林榛，是亦奇观。登楼少息，镜庵为引参大慧㙮及紫柏塔，经灵鸡冢，看香水海。水出石坡上，大可一拳，深三四寸许，相传灵鸡饮水处，水味甘香，虽大旱不竭云。过放生池，池犹宋时故迹，绕以青石，员整如镜，池上石台可坐，更四面檀栾映带。元实欲携尊酒于此，适山雨飘堕，亟上寂照庵，庵为刻藏道场也。参端禅师塔，礼紫柏像，遍阅藏经阁，适从者携酒至，元实戒不得入，而门外雨甚，庵主自光为设方便，许酌于堂前之左。余适当十斋日，不入同游之队，自光为设山蔬果茗，与慈门辈饱餐，禅悦甚适也。自光，云中人，自五台偕紫柏护藏居此，貌修而文词敏而达，似有尊宿风。致薄暮，雨小歇，仍归梅谷。余以来朝为月望，欲观大云集，乃独偕镜庵，宿于禅堂之奇树楼。约四更，闻钟声铿然，披衣起，则镜庵已秉烛至矣。梳洗毕，当家师廓庵出见，师即镜庵本师也。朴貌寡言，凝然法幢，令人起敬。须臾上，听祝赞毕，随大众称弥陀百声，仍归单小寝。至旦，廓庵侍者景如，邀元实诸公，为设早饭。饭毕，拟登凌霄峰，镜庵谓宜先传衣庵，余以诸僧无舆，策杖与偕，约三四里至庵，庵主觉辉以凌霄路草披离，先为茀除而待。遂由庵后，媻姗而上，并元实诸君，亦舍舆而杖矣。几四五里，至空中居，居为僧梵怀所构，相传此峰无水，梵怀凿石得泉，砌小池，畜文鱼数头，杂莳幽花小草，柴门曲磴，颇具胜情。入室晤梵怀，登峰绝顶，俯视千山，如舞如拜，如归鸟如趋凫，参谭翋，缜纷无际，遥盻钱塘一带，隐隐轧沕中，真大观也。憨大师诗云：西来二目如鹏翼，东去千山似马蹄。得其概矣。元实命酒酌于池畔，予偕诸僧坐岩上，各尽欢适。比兴尽下山，旋憩梅谷，复偕镜庵，由观音，过喝石岩，欲礼国一禅师，则屯云作雨，不及启庵而返。予倦就寝，不知夜为中秋，身在山中也。然毕竟无月，亦无遗憾云。明发，山色蒙，多疑阴结，亟亟出山。以松源多佳树，复一往观，则丝杉数株，高耸似梅谷，但地空楼敞，游盻更多姿耳。别诸僧出寺门，经东坡池，池在短篱荒草间，元实以为无奇，先登舆去。余与羽仲循岗而上，折而西为雪峤静室。一老僧出见，问以山主，谓往双髻云。精庐整洁异他所，因问僧姓氏，云：昆山人，号定生。余曰：定生西方与？曰：然。遂引余辈过西岭，忽同游许君亦至，相与南望，诸山俱在其下，而御爱如盘舟，枕如带，岩前，绝为奇胜。余谓登此可无上凌霄，羽仲亦以为然，虑前去者俟久，匆匆别定生出庵。慈门以舆人未便，欲留寂照，偕镜庵送予辈至此，而镜庵复以余喜遨策，以一竹杖见贻。遂谢，登舆下山尾，元实可五六里而近归途，由斜坑出菜园，一路涧石纡谲，水声潎洌不断。人行涧底，时出涧上，每遇崎嶬，下舆辄为披情焉。过跳板桥，经白社塘，仍逾新岭，而进余杭，是为十六日也。同游宋孝廉元实、张君谦之、许君镇之、元实次公羽仲，又次筑季云。
径山在临安北三十里，东西天目通山之径也。九日晚，宿化城寺，次日即欲朝发，而同年汪孝廉至，引裾留醉。予笑曰：固胜孟公投辖雅情耶！遂留饮。是日午前，因便登钱武肃王墓，墓在县治右。出城西有山，名石镜，巉岩片石甚秀，俗传武肃微时过之，照见冕旒，此不可考。有像藏开化寺，两眉豁坚如箭，面枣色似武安。寺又有婆留井，锁井夹道，有旧宫门砖砌，亦胜迹也。次朝至普净寺饭，发足。明宗师曰：记昨夕过溪流，清浅游鱼如发，似鸟行虚空，此意云何？予鼓掌唯唯，行六七里许，从西北磴道上十余里，曲折盘薄，大都以竹居胜，绿阴翠霭时时拂披，襟带鸟语颇清多，不似两天目顶，寥绝无鸟声。日未夕，投中峰南院宿，从院背小径，仍行竹间，翠阴郁秾，林林千立，天光从竹入，予从来看竹无此地幽畅也。因以剩夕，问万松塔及月亭千松塔，为传衣庵，是陆太宰、沈中丞碑记蜕骨处也。塔所居菖蒲田，环山绕林，俱饶苍翠色，而红叶烨烨出秋林中更觉艳绝。仍归院，长卧楼上，为十三朝矣。蚤起饭，院僧引看妙喜庵，为大慧杲禅师塔。杲师有像，清美无伦。庵名盖，宋孝宗所题也。又迤而塔后行，竹径上残碑为四十八代端禅师塔，有至正间谕祭文，前有放生大圆池，中深三四尺许，亦竹翠所绕。又上为寂照庵，则达观和尚从长安归瘗处，因记予往者，逢此公于长安西掖门外，隔面送语，遂成异世。生平雄心霸气，究竟此寂寂中不可谓无因。世间一切法，何处可住？为之太息起。仍右转竹丛中，有灵鸡冢在焉。此鸡不食生类，唐国一钦禅师会众说法，时时伫听，因师去长安，长鸣三日而死，乃信一切众生，具佛灵也。志尚载灵兔冢，今不知其处。鸡冢下为喝石庵，石碎为三，屏张笏立，上下可十丈余，乃巾子山人持咒立喝，神通现示，此非拟议可及。开山钦禅师像，较大慧更超秀而长耳，似法相信兹山乞灵人也。此下有香水海，泉澹可嚼，仍归南院饭，即从径山东南下，入禹杭东南径，迤折十余里，大都岩岫涧泉相错落，间以竹色，不似西径竹树居胜，晚仍禹杭公署宿。十四旦，丞成君促集舆马，行入西溪一带，烟雨微湿，翠竹林丛，不甚减径山西境。小憩永兴寺，为冯开之司成中兴，池有济颠和尚无尾螺灵迹。顷之，仍投佛慧赋公，移竹室下榻。二日，纪此游草。而赋公有孙方垂髫，予发足时持索书，尚健如虎，归时忽闻物化，惊叹无常迅速如此，人生不五岳游而五鼎食何为？因思向平俟婚嫁毕游名山语，亦贪天幸，令婚嫁未毕，卒然不可知此身不当俗死耶！明宗闻之大笑，促予疾草此纪，而各得诗若干首，是游也。幸而得三缘：十余日俱晴霁似春，无片刻阴雨，有天缘；灵岩名，林石骨，所在献胜，有山缘；得明宗禅侣，而家侄载以从，所逢山主宾俱供应无倦色，有人缘；即予生平好游，亦何能数数得此，投之名山作入林佳话耳？九月秋纪成为十六日。
莅余杭之三年，为天启甲子四月，维夏偕学博宋元实氏，寻所谓双径而登焉。过化城稍折而西，访僧无从于荒畦败址中。余曰：安取此而结庵也？元实曰：此故大安寺基，自布衲禅师开山之后，为妙喜安禅究竟之所。宋治平间，钦赐寺额，故名蓝也。无从自九峰来礼径山，已而低徊于此，谓布衲高风，岂容一坠不振？慨然思所以恢复之。莲社诸公，因为捐资赎产若干亩，建室若干楹，栖禅于此，行还旧观未可量也。嗟乎！佛法隆替，名胜升沉，信在人耶！云栖虎窟，瓶窑市，一经名宿，遂尔佛日照耀。无从登东鲁之堂，而直提西来之旨，云栖之后学者推仰，顾于兹卓锡也，岂偶然哉！因叩其所，置山产亩数，为之立户，而复为之记。无从，名广来，俗姓华亭杨氏。
余居杭年余，径山天目也，推占几日福缘者数矣。偶竣事宝安，回自富春渚，遂舍舟，北趋禹航，以半日程，抵径山之阳。蓝舆行绿树中，碧萝垂幄，苍技掩盖，已觉心折，由山脚仰视之，高为五峰，中为龙湫。意石屏中，当有白衣老人前致礼者，因诵、，不敢望石裂为三，乍抛牛马心雄，喝石也。陟级西径，则山骨峰立，眉峭牙崿，石凡万谲千诡，有锐下丰上者，有叠高数十层，出必半仄者；有粘空倒立，生动如具性情者。日落半规，朱光注射，煜然万丈，颖如镕五金。俄而，紫气西沉，则山河浮湛中，长松弥天布涛，拔地插青俱数百年。古物不下千章万章，而灯炬错落于树祖藤孙强附弱攀之中，转觉夜气罡风如束起，钱塘水倒泼岩石，冷气栗人骨也。导者刻刻呼叫，宿鸟翻扑欲沸，又不知谁叫谁答矣。然吾独羡其威纡百叠叠，愈取愈多，径中走二十里而到僧堂，似双莺翔空欲下，正当月孤雪壮，不胜奔竞者。邵不朋适至，飞觥流览，星文下迎矣。乃捉不朋裾而问曰：山中所现白兔、灵鸡，龙湫出没，是幻是真？是何实义？但欲空诸所勿实诸所无，又何称焉？如谓神通，自在不平地波耶！不朋哑哑曰：吾何知？吾何知？智和尚云：峙离水靴，蹋破湖湘月，手把铁蒺藜，打破龙虎穴，翻身倒上树，始见无生灭。是何幻化，不归法身？是何一只眼不能七纵八横，而漫以己所能者为本等，己所不必能者为神通？予亦哑哑，仿佛质明。瞻礼诸佛堂之高敞，象设之奇大，俨然阿房旧址，非汉以后帝王居也。偶阅三千楼阁五峰寒之联，因手书易之，谓误寒为含，恐宝印掌不肯再抚耳。取东经而下，日照石如镜，照泉如银床，照苍松青篁如冰林，凡畴夜隔林所极目碧霭者，今又嘘吸其间乎！但团结移换若夕罅，而今员若夕杳，而今莹怪体幻来，殊无巴鼻矣。会众美而参大意，其此山之两径乎！径以森石为骨，以浓松肥竹为肤，乃石以空而活松竹，以淡逸而灵骨肤，又两兼之。眼耳虽两形，同是一头；指掌虽两形，同是一手，其无住法门也。欤蔡君谟作记，自谓觉而言梦，况予又梦中梦也。而正法眼藏云：登山须到顶，入海须到底，方能蹋翻四大海，掴倒须弥山。余何能撒手到家？言家常事，即通身皆口，且为径山挢。
承叙及，自㓜年至仕宦，参礼诸大宗匠，中间为科举婚宦所役，又为恶觉恶习所胜，未能纯一做工夫，以此为大罪。又能痛念无常，世间种种虚幻无一可乐，专心欲究此一假大事因缘，甚惬病僧意。然既为士人仰禄，为生科举婚宦，世间所不能免者，亦非公之罪也。以小罪而生大怖惧，非无始旷大劫来，承事真善知识，熏习般若种智之深，焉能如此？而公所谓大罪者，圣贤亦不能免，但知虚幻非究竟法，能回心此个门中，以般若智水，涤除垢之秽，清净自居。从脚下去一刀两假，更不起相续心足矣，不必思前念后也。既曰虚幻，则作时亦幻，受时亦幻，知觉时亦幻，迷倒时亦幻，过去现在未来皆悉是幻。今日知非，则以幻药复治幻病，病瘥药除。依前只是旧时人，若别有人有法，则是邪魔外道见解也，公深思之。但如此崖将去，时时于静胜中，切不得忘了须弥山放下着两则语，但从脚下着实做将去。已过者不须怖畏，亦不必思量。思量怖畏，即障道矣。但于诸佛前发大誓愿，愿此心坚固永不退失，仗诸佛加被遇善知识，一言之下顿亡生死，悟证无上正等菩提，续佛慧命，以报诸佛莫大之恩。若如此，则久久无有不悟之理。
承夜梦焚香入山僧之室，甚从容，切不得作梦会，须知是真入室。不见舍利弗问须菩提：梦中说六波罗密，与觉时同别？须菩提云：此义幽深，吾不能说。此会有弥勒大士，汝生彼问。咄！漏逗不少。雪窦云：当时若不放过，随后与一劄，谁名弥勒？谁是弥勒者？便见冰消瓦解。咄！雪窦亦漏逗不少。或有人问：只如曾待制，夜梦入云门之室，且道与觉时同别？云门即向他道：谁是入室者？谁是为入室者？谁是作梦者？谁是说梦者？谁是不作梦会者？谁是真入室者？咄！亦漏逗不少。
示谕：自到城中，着衣吃饭，抱子弄孙，色色仍旧，既亡拘滞之情，亦不作奇特之想，宿习旧障，亦稍轻微。三复斯语，欢喜踊跃，此乃学佛之验也。傥非过量大人，于一笑中百了千当，则不能知吾家果有不传之妙。若不尔者，疑怒二字法门，尽未来际终不能坏。使太虚空为径山口，草木瓦石皆放光明，助说道理亦不奈何。方信此假因缘，不可传不可学，须是自证自悟，自肯自休，方始彻。公今一笑顿亡所得，夫复何言？
信后益增瞻仰，不识日来随缘放旷，如意自在否？四威仪中，不为尘劳所胜否？寤寐二边，得一如否？于仍旧处，无走作否？于生死心，不相续否？但尽凡情，别无圣解。公既一笑豁开正眼，消息顿忘。得力不得力，如人饮水，冷暖自知矣。然日用之间，当依黄面老子所言，刳其正性，除其助因，违其现业。此乃了事汉，无方便中真方便，无修证中真修证，无取舍中真取舍也。古德云：皮肤脱落尽，唯一真实在。又如旃檀繁柯脱落尽，唯真栴檀在。斯违现业除助因，刳正性之极致也。公试思之，如此说话，于了事汉分上，大似一柄腊月扇子，恐南地寒暄不常也，少不得一笑。
人生一世，百年光阴，能有几许？公白屋起家，历尽清要，此是世间第一等受福底人。能知惭愧，回心向道，学出世间脱生死法，又是世间第一等讨便宜底人。须是急着手脚冷却面皮，不得受人差排，自家理会本命元辰，教去处分明，便是世间出世间一个了事底大丈夫也。承连日去与参政道话，甚善甚善，此公歇得驰求心，得言语道断，心行处灭，差别异路，觑见古人脚手，不被古人方便文字所罗笼。山僧见渠如此，所以更不曾与之说一字，恐钝置他。直候渠将来，自要与山僧说话，方始共渠眉毛厮结理会在，不只恁么便休。学道人，若驰求心不歇，纵与之眉毛厮结理会，何益之有？正是痴狂外边走耳。古人云：亲近善者，如雾露中行，虽不湿衣，时时有润。但频与参政说话，至祷！至祷！
富枢密顷在三衢时，有书来问道，因而打葛藤一上，落草不少，尚尔滞在默照处，定是遭邪师引入鬼窟里无疑。今又得书，复执静坐为佳，其滞泥如此，如何参得径山禅？今次答渠书，又复缕缕葛藤，不惜口业，痛与刬除，又不知肯回头转脑于日用中看话头否？先圣云：宁可破戒如须弥山，不可被邪师熏一邪念，如芥子许在情识中，如油入面，永不可出。此公是也。如与之相见，试取答渠底葛藤一观，因而作个方便救取此人。四摄法中以同事摄为最强，左右当大启此法门，令其信入。不唯省得山僧一半力，亦使渠信得及，肯离旧窟也。
承谕，欲留意此假大事因缘，为根性极钝。若果如此，当为左右贺也。今时士大夫，多于此事，不能百了千当直下透脱者，只为根性太利，知见太多。见宗师才开口动舌，早一时会了也。以故反不如钝根者，无许多恶知恶觉，蓦地于一机一境上，一言一句下撞发。便是达摩大师出头来，用尽百种神通，也奈何他不得。只为他无道理可障。利根者返被利根所障，不能得卒地便折，嚗地便破，假饶于聪明知解上学得，于自己本分事上转不得力。所以南泉和尚云：近日禅师太多，觅个痴钝人不可得。章敬和尚曰：至理亡言，时人不悉，强习他事，以为功能。不知自性元非尘境，是个微妙大解脱门。所有鉴觉，不不碍，如是光明，未曾休废，曩劫至今，固无变易。犹如日轮，远近斯照，虽及众色，不与一切和合，灵烛妙明，非假锻炼。为不了故，取于物象，但如捏目，妄起空华，徒自疲劳，枉经劫数。若能返照，无第二人，举措施为，不亏实相。左右自言根钝，如此返照，看能知钝者，还钝也无？若不回光返照，只守钝根，更生烦恼。乃是向幻上重增幻妄，空华上更添空华也。
左右具正信，立正志，此乃成佛作祖基本也。山野因以湛然，名公道号，如水之湛然不动，则虚明自照，不劳心力。世间出世间法，不离湛然，无纤毫透漏，只以此印于一切处，印定无是无不是。一一解脱，一一明妙，一一实头，用时亦湛然，不用时亦湛然。祖师云：但有心分别计较，自心见量者悉皆自梦。若心识寂灭，无一动念处是名正觉。觉既正，则于日用二六时中，见色闻声，嗅香了味，觉触之法，行住坐卧，语默动静，无不湛然。亦自不作颠倒想，有想无想，悉皆清净。既得清净，动时显湛然之用，不动时归湛然之体，体用虽殊，而湛然则一也，如析栴檀，片片皆栴檀。今时有一种杜汉，自己脚跟下不实，只管教人摄心静坐，坐教绝气息，此辈名为真可怜愍。请公只恁么做工夫，山野虽然如此指示，公真不得已耳。若实有恁么做工夫底事，即是污公矣。此心无有实体，如何硬收摄得住？拟收摄，向甚处安着？即无安着处，则无时无节，无古无今，无凡无圣，无得无失，无静无乱，无生无死，亦无湛然之名，亦无湛然之体，亦无湛然之用，亦无恁么说湛然者，亦无恁么受湛然说者。若如是见得彻去，径山亦不虚作此号，左右亦不虚受此号，如何如何？
公既于此个门中自信不疑，不是小事，要须生处放教熟，熟处放教生，始与此事少分相应耳。往往士大夫多于不意中，得个瞥地处，却于如意中打失了。不可不使公知，在如意中须时时以不如意中时节在念，切不可暂忘也。但得本莫愁末，但知作佛，莫愁佛不解语，这一着子，得易守难，切不可忽须。教头正尾正，扩而充之，然后推己之余以及物。左右所得，既不滞在一隅，想于日用中，不着起心管带，枯心忘怀也。
恭惟燕去阿练若，与彼上人同会一处，娱戏毗卢藏海，随宜作佛事。少病少恼，钧侯动止，万福从上，诸圣莫不皆然。所以于念念中，入一切法灭尽三昧，不退菩萨道，不舍菩萨事，不舍大慈悲心。修习波罗密，未休息；观察一切佛国土，无有厌倦。不舍度众生愿，不舍转法轮事，不废教化众生业，乃至所有胜愿，皆得圆满。了知一切国土差别，入佛种性，到于彼岸，此大丈夫四威仪中，受用家事耳。大居士于此，力行无倦；而妙喜于此，亦作普州人。又不识还许外人插手否？闻到长沙，即杜口毗耶深入不二，此亦非分外，法如是故。愿居士如是受用，则诸魔外道定来作护法善神也。其余种种差别异旨，皆自心现量境界，亦非他物也，不识居士以为何如？
老居士所作所为，与道合，但未能得㘞地一下耳。若日用应缘，不失故步，虽未得㘞地一下，腊月三十日家老子亦须拱手归降，况一念相应耶！妙喜老汉虽未目击，观其行事，小大折中无过不及，只此便是道所合处，到这里不用作尘劳想，亦不用作佛法想。佛法尘劳都是外事，然亦不得作外事想。但回光返照，作如是想者，从甚么处得来？所作所为时，有何形假？所作既办，随我心意，无不周旋，无有少剩。正甚么时，承谁恩力？如此做工夫，日久月深，如人学射，自然中的矣。众生颠倒，迷己逐物，耽少欲味，甘心受无量苦。逐日未开眼时，未下床时，半惺半觉时，心识已纷飞，随妄想流荡矣。作善作恶虽未发露，未下床时，天堂地狱在方寸中，已一时成就矣。及待发时，已落在第八，佛不云乎：一切诸根，自心现器身等藏，自妄想相，施设显示，如河流、如种子、如灯、如风、如云，刹那展转坏。躁动如猿猴，乐不净处如飞蝇，无厌足如风火，无始虚伪习气因，如汲水轮。等事于此识得破，便唤作无人无我，知天堂地狱不在别处，只在当人半惺半觉，未下床时方寸中，并不从外来。发未发觉未觉时，切须照顾。照顾时，亦不得与之用力争。争者，则费力矣。祖不云乎：止动归止，止更弥动。才觉日用尘劳中渐渐省力时，便是当人得力之处，便是当人成佛作祖之处，便是当人变地狱作天堂之处，便是当人稳坐之处，便是当人出生死之处，便是当人致君于尧、舜之上之处，便是当人起疲氓于凋瘵之际之处，便是当人覆荫子孙之处，到这里说佛说祖，说心说性，说玄说妙，说理说事，说好说恶，亦是外边事。如是等事，尚属外矣，况更作尘劳中先圣所诃之事耶！作好事尚不肯，岂肯作不好事耶！若信得此说，及永嘉所谓行亦禅，坐亦禅，语默动静体安然不是虚语，请依此行履，始终不变易，则虽未彻证自己本地风光，虽未明见自己本来面目，生处已熟，熟处已生矣。切切记取，才觉省力处，便是得力处也。妙喜老汉每与个中人说此话，往往见说得频了多忽之，不肯将为事。居士试如此做工夫看，只十余日，便自见得省力不省力，得力不得力矣。如人饮水，冷暖自知，说与人不得，呈似人不得。先德云：语证则不可示人，说理则非证不了。自证、自得、自信、自悟处，除曾证、曾得、已信、已悟者，方默默相契。未证、未得、未信、未悟者，不唯自不信，亦不信他人有如此境界。士大夫学道，多不肯虚却心，听善知识指示，善知识才开口，渠已在言前一时领会了也。及至教渠吐露，尽一时错会。正好在言前领略底，又却滞在言语上。又有一种，一向作聪明说道理，世间种种事艺我无不会者，只有禅一般我未会。在当官处，呼几枚杜长老来，与一顿饭吃却了，教渠恣意乱说，便将心意识记取这杜说底，却去勘人，一句来一句去，谓之厮禅。末后我多一句，你无语时，便是我得便宜了也。及至撞着个真实明眼汉，又却不识，纵然识得，又无决定信，不肯四楞塌地放下，就师家理会，依旧要求印可。及至师家于逆顺境中，示以本分钳锤，又却怕惧不敢亲近，此等名为可怜愍者。老居士妙年登高第，起家所在之处，随时作利益事，文章事业皆过人，而未自矜，一心一意，只要退步着实，理会此假大事因缘。见其至诚，不觉忉怛如许，非独要居士识得这般病痛，亦作劝发初心菩萨入道之资粮也。
伏承第五令嗣，以疾不起。父子之情，千生百劫，恩爱习气之所流注，想当此境界，无有是处。五浊世中，种种虚幻，无一真实，请行住坐卧，常作是观，则日久月深，渐渐消磨矣。然正烦恼时，子细揣摩穷诘从甚么处起？若穷起处不得，现今烦恼底，却从甚么处得来？正烦恼时，是有是无，是虚是实，穷来穷去，心无所之，要思量但思量，要哭但哭，哭来哭去，思量来思量去，抖擞藏识中，许多恩爱习气尽时，自然如水归水，还我个本来无烦恼无思量，无忧无喜底去耳。入得世间出世无余，世间法则佛法，佛法则世间法也。父子天性一而已，若子䘮而父不烦恼不思量，如父䘮而子不恼不思量，还得也无？若硬止遏，哭时又不敢哭，思量时又不敢思量，是特欲逆天理灭天性，扬声止响，泼油求火耳。正当烦恼时，总不是外事，且不得作外边想。永嘉云：无明实性即佛性，幻化空身即法身。是真语，实语，不诳语，不等语，恁么见得了？要思量要烦恼亦不可得。作是观者，名为正观；若他观者，名为邪观。邪正未分，正好着力，此是妙喜决定义，无智人前莫说。
令兄居仁两得书，为此事甚。然亦当着，年已六十，从官又做了，更待如何？若不早，腊月三十日如何打叠办？闻左右迩来亦，只这着底，便是腊月三十日消息也。如何是佛干屎橛？这里不透，与腊月三十日何异？措大家一生钻故，是事要知，博览群书，高谈阔论，孔子又如何？孟子又如何？庄子又如何？周易又如何？古今治乱又如何？被这訾言语，使得来七颠八倒。诸子百家，才闻人举着一字，便成卷念将去，以一事不知为耻，及乎问着他自家屋里事，并无一人知者。可谓终日数他宝，自无半钱分，空来世上打一遭。脱却这壳漏子，上天堂也不知，入地狱也不知，随其业力流入诸趣并不知。若是别人家里事，细大无有不知者。士大夫读得书多底，无明多；读得书少底，无明少；做得官小底，人我小；做得官大底，人我大。自道我聪明灵利，及乎临秋毫利害，聪明也不见灵利也。不见平生所读底书，一字也使不着。盖从上大人丘乙己时，便错了也，只欲取富贵耳。取得富贵底，又能有几人肯回头转脑，向自己脚跟下推穷：我这取富贵底，从何处来？即今受富贵底，异日却向何处去？既不知来处，便觉心头迷闷。正迷闷时，亦非他物，只就这里看个话头。僧问云门：如何是佛？门云：干屎橛。但举此话，忽然伎俩尽时便悟也。切忌寻文字引证，胡乱抟量注解，纵然注解得分明，说得有下落，尽是鬼家活计。疑情不破，生死交加；疑情若破，则生死心绝矣。
示谕：华严重重法界，断非虚语，既非虚语，必有分付处，必有自肯处。读至此，嗟叹久之。士大夫平昔所学，临死生祸福之际，手足俱露者十常八九。考其行事，不如三家村里省事汉，富贵贫贱不能汩其心。以是较之，智不如愚，贵不如贱者多矣。何以故？生死祸福现前那时，不容伪故也。大参相公，平昔所学，已见于行事，临祸福之际，如精金入火，愈见明耀。又决定知华严重重法界，断非虚语，则定不作他物想矣。其余七颠八倒，或逆或顺，或正或邪，或非他物。愿公常作此观，妙喜亦在其中，异日相从于寂寞之濵，结当生来世香火因缘，成就重重法界，以实其事，岂小补哉？更须下个注脚，即今这一络索，切忌作寓言指物会。一笑。
觌顷佛果于开宝，时公道价，藉藉满都国矣。靖康以还，崎岖兵乱，偶然不死，又罹罪苦，流窜岭海，仰瞻一世龙象，如有仙凡之隔，只自愧叹。
公高风绝尘，已出世外，而非意之于同逐客放臣迁贬之例。正如痴儿搏空捕影，只堪一笑耳。然佛法遇厄，而后奇胜，乃见所以化服同异也。
自公入吴，一佛出世矣。侯王而下，皆获瞻礼。独觌尚未一诣，遂无以借口。觌方欲上书谢事，得请后书疏小间。当由临安入山，抠衣听法，一洗尘陋也。
窃闻拂衣禅席，再挽莫回；翩然清风，已趣高驾。此固不可以宠利势力迎屈，然岂不念圣天子以公名德之盛，增重名山；以佛法护行阙幸为小驻，以副上意？偁职在守土，朝命是依，谨差衙校陈愈洊布区区万冀。使张京兆异日为白莲社中人，请自兹始矣。
近递中两奉书，必达。新岁，想法体康胜。无缘集会，怅望可量。屡要经藏碑，本以近日断作文字，不欲作。既远书丁宁，又悟清日夜煎督，遂与作得寄去。如不嫌罪废，即请入石。碑额见今悟清持书往安州乞滕元发大字，不知得否？其碑不用花草栏界，只镌书字一味，已有大字额，向下小字，但直写文词，更不须写大藏经碑一行及人写人姓名，即古雅不俗，切祝！切祝！又有小字行书一本，若有工夫，更入一小横石，亦佳。黄州无一物可克信。建茶一角子，勿讶尘浼。余惟万万保练。适冗中，清师行，奉望草草。
此间诸事，但问清师即详也。清又有礼，练事多能，可喜！可喜！海惠及隆大师，各计安胜。每念乡舍，爽飞去，然近来颇常斋居养气，自觉神凝身轻，他日天恩放停，幅巾杖屦，尚可放浪于岷峨间也。知吾兄亦清健，发不白，更请自爱，晚岁为道侣也。余附清师口陈，此不覼缕。
有吴道子绢上画释迦佛一轴，虽颇损烂，然妙迹如生，意欲送院中供养。如欲得之，请示一书，即为作记，并求的便附去。可装在板子上，仍作一龛子。此画与前来菩萨、天王无异，但人物小而多耳。
卧病五十日，日以增剧，已颓然待尽矣。两日始微有生意，亦未可必也。适睡觉，忽见刺字，惊叹久之。暑毒如此，岂年者出山旅次时耶？不审比来眠食何如？某扶行不过数步，亦不能久坐，老师能相卧谈。少顷，即告晚凉，更一访。
岭南万里不能死，而归宿田野，遂有不启之忧，岂非命也夫！然生死亦细故耳，无足道者，惟为佛、为法、为众生自重。
径山长老惟琳，行峻而通，文丽而清。始，径山祖师有约，后世止以甲乙住持。予谓以适事之宜而废祖师之约，当于径山门用有德，乃以琳嗣事。众初有不悦其人，然终不能胜悦者之多且公也，今则大定矣。
国朝新开泰运，佛法重光；教省载整宗纲，师承唯谨。矧径坞为五山之首，而抡材得万指之雄，操励修能，贲光祖席。径山堂上月江和尚，质貌魁特，襟度豁如，证果初登。借我邦人作善知识。冷泉分座，人天眼目，表率丛林。早承天诏，宠荣独运。霜毫透发，蘸干太液池水，现出优昙钵华。既不动舌，转大法轮；乃出无心，感多灵瑞。畴咨极，旌贲奇才。妙喜法道再隆，寂照家声不坠。登凌霄，挹鹫岭，瞻光彩于父子之间；敷至颐，演真乘，翊至治于尧、舜之上。
国一开堂，双径为凤麟之灵囿；妙喜据室，四方称龙象之法筵。惟视古以犹今，在得时而行道。顾兹盛举，允副舆情。径山堂上月江和尚，德重珠玑，辉联奎璧。伟姿丰丽，浩气冲于斗牛；道韵孔昭，美誉播于湖海。屡应名蓝之聘，久观上国之光，正宜接物以利生，何碍入廛而垂手？共讶凌霄独步，谩夸光岳蜚英。圭斋别古鼎于西湖，语留圆镜；大觉辞仁庙于北阙，事见遗书。煌煌吾道有光，凛凛宗纲不坠。继前贤之芳躅，示后学之清规。拱听佳音，永坚夙好。
陶令入远公之社，事见西江大颠接韩子之游话。行南海虽抑扬，必行其志，然出处各得其宜。契道相忘，坚盟既久。径山堂上月江和尚，机锋圆妙，气宇和平。东鲁书西来意，咸究其源；雪山草沧海珠，实增其价。蜚佳声于阙下，沾宠渥于天中。饱餐禅院之烟霞，深味儒林之风月。丹山仪凤，赤岸良驹。黄太史秉志参禅，先机独露；张商英存心护法，斯道大彰。尚愿留衣，毋忘展笑。
位冠五山，信名器之所重；道传一统，宜师范之可遵。方嗟作者蔑然，又喜斯人出矣。新席径山堂上一清和尚，邓林乔木，渥水神驹。师礼两街，雨露优沾于象阙；表仪多士，风月平分于凤山。盍簪笏多与交游，辇毂敦行化道？北方学者未或先也，南宗密印其在兹乎？敕额精蓝，教法大弘而可庆；春官华劄，公论允在于当仁。僧中乃有此郎，名下固无虚士。麈尾清风，尘间花雨，不妨迁席；移幢山土，鲤鱼井底，蓬尘试看；倾湫倒岳，祖灯续，邻壁增辉。
舞凤飞龙，五结青莲于天目；灵鸡驯兔，一鉴光彻于祖师。地既曰灵，天其有待，共惟新命。径山堂上大和尚镜公月林禅师，瑞芝三秀，古柏十围，得正度于无传，嗣妙法于东屿。顷者五百间，清风净扫，人望方归。迩来三寸年优钵猛闿，王气犹在，起龙瞑于下界，兴象教于中衰。丞相开佛场，和尚悟出世法，乘流而行，遇径而止。当年国一亦起于昆山，首度坡仙，重游于方丈。凡吾方外之友，尽赞僧中此郎。
万事留人情，后来要相见。此虽俗语，可以喻大。故曹山大师，以三堕示人谓是也。然人知堕旨者，方今天下恐未有人乎！此非欺语。是堕旨，二乘亦不可测，凡夫大根者，或反有悟者，怪哉！堕乎其谁知之？支檀使来，得汝等书信，如暂而欢喜无量，然藏公余欠未偿，犹不能即从吾行。仲淳支檀，又为藏公曲处周旋之意，在早得相追我也。则仲淳支檀，护法之勤，虽肉骨之至，安足喻此？吾虽痴憨，汝等若是用心，吾必精进报汝等，去勿烦多虑也。支檀此番不中，虽于世情有所未如意，实于支分上，方在进志。待力克中，则护法稳大又曲久，而伸必远。故此番不中，未尽无益也。仲淳既迁亲武康山中，而不使母氏身故，赁舍而魂灵无嗟于黄壤矣。吾与仲淳书，未始不以此责者，虑其遗恨千古耳。且仲淳又法属血脉，吾不责之，谁敢置喙耶？今不负吾言，而能安亲慰行人厚矣，又何言哉！惟刻藏事体，我虽曾乞素老，及其高弟等任此，我辈帮而成之。其高弟志大，而实亦为法门者，则闻之，便相许可。惟素老犹有推辞，如藏公至而定议之，恳求之，然此老亦难辞矣。能如是，则藏无不成之理，此老又信久矣，且广也。又摄山，本朝钦赐山也。其住持又疏通知大体者，我以是知无不可也。且往年素老，有大未完，今将完矣，故藏公不可不早来议定之也。如来迟，或此老又为别事，则不可两烦之矣。我之牛山之行，自有随宜方便，料不使人异我也，无多念。我书藏公、仲淳支檀，同读惟仲大为我谢之。明瑞不中，命薄极矣。信造物之柄，不可情见测也。惟超情遗量者，可转也。我未遗量，是不能转之，亦自然也。汝等无以世谛小境为验，遂不信出世法，而生疑退也。想汝等皆高明之流之俊也，宁有此哉！然亦不妨我饶舌也。山川修阻，音信未期，汝等各宜为道偕重，余不多喋。
字发方起沙砾，悉是珍奇雷音，既徂金地共成坑坎，故大千世界孰非道场？无量法门总归至道，能负荷而灯灯续明，失皈依则处处荒芜。越中径山，国一浚其源，昙晦广其荫。自唐以来，龙象争依，数每溢鹦林之众；芝兰竞出，宗无二鹭池之传。迩者堂前草深，不系药山佳唱，架后屋倒，岂是汾阳峻机？慈流塞而苦流长，法云远而业云布。蚩蚩弱子，谁拯昏衢？寂寂空岩，尽迷宝所。某等滥侍释提之㫄，不忘熙连之嘱，虽执御九重，未深玄于胜壤，而驰怀千古，实致慨于昔人。惟我密藏神足幻余宿，戒珠素洁，忍铠坚维，息心了义，已溯禅河之最，深彻妄穷，真可绍佛慧于无上。频伽好音，闻者惑尽；优钵罗目，望焉意消。信烦林之凉月，允悲海之巨航。闻大化无化，酬因乃扬；至缘非缘，有感斯应。为不请友，固开士深心，建大法幢，必室洒坚祷，鹫岭之轨持，率然熊耳之传弘。不异某等，伤雁堂之日圮，嗟鹏之靡依，敢首顿首，哀恳吾二师，卓锡灵境，无为白鹤所先敷座，高峰复振青鸳之胜。秉般若剑，断疑网于重封；开甘露门，润枯荄而更茂。说处鲤鱼横翻山顶，拈来狗子咬杀赵州，纵是钦师指点而犹惑，藉令妙喜顾謦欬而销声，六师解籓而崩角，七众入而利生，盲聋喑哑悉证无生，林鸟川鱼同成正觉，则某等虽居王舍城，均登法云地，妙光罗于十方，如宝丝纲净，因亘于三界，隳弥戾车。窃计二师，愍群有沉沦之莫回，痛末法陵夷之将绝，思起颓纲，而更维援就溺于弱䘮。大心久发，弘誓必深。某等直以，下巫刍狗，蕲申格帝之诚；稚子泥龙，冀启弥天之泽。吾知二师无俟，辞竟笺端，已自云生足下矣。
大矩孕奇，耸五峰之灵秀；那伽密护，垂诸祖之徽猷。人地娴矣，洽苻因缘，时乎际会，恭惟廓庵老师，智轮圆运，德器深弢，掌钥库司，靡忝卖生，姜汉弼弘，监度重称，用大碗名，六度纲张，十方响应。某等宿乘慈筏，尚滞迷津，兹向金䋲，尤希觉路。窃念宝为名山壮观，忍睹倾颓？祖庭乃大道法幢，讵宜消歇？裒捐净施，用续鸿规，何图？无边老人奄尔一朝西逝，浩功未竟，善继唯贤，不腆香仪，载摅悃素。统蕲老师，俯陟总持之位，垂手入廛，永绥群望之情，调心和俗，结未了之公案，焕末后之庄严，庶务获以权衡，水云归其栖宿。天龙推出一千年，佛日重晖，遐迩欣逢，八十员祖灯再朗。
沈珫、陈良模、朱大启、周祗、周宗建、于玉立、沈正宗、贺烺等，同具。
敬启双径寂照，乃本师紫柏大师所恢复，以为刻经道场之所也。既而藏公建刻场于兹，今藏板在焉。嗣后某辈，请居师兄来主刻场，驻锡寂照。后直本师迁化，留偈谶记云：怪来双径为双树，贝叶如云冷自屯。始悟本师欲归骨此山，与刻场相终始也明甚。遂塔本师于鹏搏峰下。今居师兄以久劳善病，思念休息，来告某辈云：某将云游行脚，兹地不可无主。窃见幻予师兄法子自光法侄，戒德精严，等心为众，堪作常住，监寺敢白同门护法诸檀越，发心迎请自光法侄，住持寂照，董督僧伦，永作七众依怙。雍等闻之，不胜踊跃，特奉书专申众意，伏祈慈允，速临法门。幸甚！本师幸甚！
于玉立、孙云仍、于玉德、贺学仁、王铻、贺照，同具。
不嗣法音间者阔矣，想吾兄道履清泰，山中百凡俱得就绪，顷金坛于贺，并吴江沈茂所、周氏兄弟诸公，俱欲以大师龛地刻藏因缘，请吾兄住径山。弟谓浮渡之请，寒舍叔侄主之，何得自请而自夺耶？众复以大师责之甚急，弟不得已，敢白于左右。秋菊开时，幸来一议，径山即不敢烦常住，或得兄往来其间。一料理之，则众心，而弟亦可塞责矣。吾兄于师门不薄，当不省此一来之劳也。
径山别是一界，不必沧海日升、浙江潮之为奇观也。唯上人能住此，非住脚而住佛，藉化城而登宝所也。楼头夜话，气色至，飞杨诗画之惠，便露神通，绘弄大千，其一点矣。
不佞讽诵藏经，皈依大道，若令山房自备印，无功白受，恐诸佛菩萨嗤当为罪业，至于法门雍卫，发自素心，未敢贪天。奚胜食报，惟上人麾置焚香，礼谶方寸中，为始惬耳。径山给照并碑记，事当遂成，毋烦仅念。
近况得之汪元博，知以刹事费心，此佳事也，亦苦事也。今得就妥，甚幸！弟久欲伴兄山居，贱性尽能寂苦，虑头陀中，未必能饥能寒如弟者。虑径山犹是熟地，故未及行。黄仪部亦谓，径山近杭，未免冠盖声相闻。然弟即入径山，亦必不使冠盖相闻也。一科名迟我十七年素业，甚恨甚恨，岂至今日，仍葛藤其间哉？
吉州晤，宛如平生，岂非多劫同参，偶尔相逢也？别去令人怅望不已。未几，有传弹射吴本如者，牵连尊名，亦入章内，窃为足下甚喜。芙蓉被遣，大慧遭谪，此自古大善知识，方遇如此钳锤，恨不与紫柏尊者同遇王难。令千载而下，想见清风，以为是师是弟不忝法门龙象尔。兹辱手书，似有不平之叹。世事浮云，何足叹也？憨公于四月十六，已从湖东起行，云：于庐山过夏，近有报矣。至金坛尚未得的音，此老颛为紫柏塔铭而来，欲践生前之约。明春必且入径山，非足下尽心经营，未易了此一假公案。倘不佞得遂所请，共得相送，真是多生有缘矣。
名高监院，诵十载之清芬；人重掌亭，归十方之古德。丛林必期担荷众法，始有总持，㳟惟径山月泉老师，道与腊高，智同境寂。池莲深种，入云栖之一门；庭拍闲看，蛰雷音于双径。允称角虎，解牧泥牛，人天乐推，缁素欣仰。涞等念龙居古刹，为清净之胜幢，乃闻谷大师所安立之别界。非旧纪纲不振，人人鼻孔撩天；须作家宾主历然，个个脚跟着地。欲此事不废，舍吾师其谁久矣？堂空愁见草深，门外怀哉！席暖快瞻，花雨林开。况深闻于天，梦现洪钟而待叩，且阳生于复，朋来寒谷而适逢。感应甚奇，机缘已熟，恳祈卓锡，伏望悬椎。试看出岫之云，道场不动；想见到家之日，条令一新。月在指端，照诸方之净念；泉飞杖底，慰大众之渴思。愿住且常，永以为庆。
李事道、施浚明、卢复、严武顺、柴应梓、李兆勋同具。
径山奉别吾师两月余矣，计法体增胜，为慰吾郡丛林，自云栖而外，则为瓶。幸大师亲为主持，又得佛乘师为之左右，法席日兴，已不必言。龙居则大师岁或一至，虽其中宿如电，百废具兴，然自一江隐居，二师迁化之后，互相逊让，莫为主者，亦丛林之缺事也。今遍索硕德，行解俱超，福慧两足，堪任此事者，无如吾师。龙居诸师，特赍片香，奉请伏乞，慨然许可，勿复他辞，使丛林大事，旦夕可以藉托。而闻大师东顾之忧，因此将以少宽，皆吾师之惠也。恃法爱甚深，因诸师之请，故为劝驾临楮祈望之至。
闻菩萨发心，利生为急。利生方便，丛林为先。后生晚学，非丛林无所瞻依；宿德白眉，非丛林无所寄托。故戒经云：冬夏坐禅处所，菩萨皆应立之。往来食息，菩萨善当知众。此如来谆谆诫劝，菩萨之所当行者。吾师得戒久矣，大心已成，静定有年，境无事，良贾岂能久藏？龙天自然推出。马大师曰：未有常行不住，未有常住不行。欲益无所益，欲为无所为。宜作舟航，无久住此者。政吾师今日事也。且东南丛林，可观者无几，龙居道场，吾师亦飞锡。目击其内外庄严毕备者，迩因智增者西行，一众久无依托，于是遍求宿具大悲者。佥曰：径山月泉老师可胜其任。前印持、子将二居士踊跃喜欢，即手书劝发，尚当登山敦请，谅吾师精神钁铄，尚可利生耳。皋亭机熟，有真慈者，安得不乘时赴之耶？
径山化城寺唐宋以来为名刹，宋高宗钦赐山田千亩，为接待十方禅院，后渐被侵占，寺遂荒落。不佞在藩司时，捐赀赎付，澹居上人管理。今年久，古松修竹又被僧惟证等，砍伐殆尽，适自海上来，入山一见，五内恻然。闻居在日，已有书请上人交付，其徒有不奉法者，恶语冒触，致师复去天目。兹询之地方士民，皆合口赞师盛德，咸欲挽留，而居善徒清隐等，亦复共议，遵其师遗嘱，愿尽散去，立有议单。不佞遂从众欢，启请返锡住持此山，以保全名胜，伏冀俯临。倘有复蹈故辙溷扰者，即此伸白上官，必无过虑也。临启拱俟。
㳟惟台台，品重琮璜，望隆柱石，不肖之皈心仰斗，已非一日，第无缘得遂瞻承，时怀耿耿苐徼。有天幸获侍令侄，老先生光霁竹林风范，芬馥袭人，已自窃附神交矣。径山化城寺为八十一代祖师道场，不肖痛其沉沦，苦心恢复，浙中左右两辖俸资，悉罄于此，以赎寺田，任怨任，随以倾挤归山。岂料居魔徒，甘为狮虫娆法，本山合抱古松，累年大竹，伐卖一空。不肖去春，自礼普陀，回至径山清理，始将魔徒驱逐，躬请慈门住持，以为得所托矣。不意今年仍蹈前辙，若慈门复去，则古刹遭其蹂践，复就荒芜矣。两位老先生大护法，金汤慈光，所照无分远近，破山洞闻虽逝，原无外侮，闻本善尽堪住持，况去潭府甚近，护卫不难，万乞悯念化城在危撼之际，幸宽假慈门仍主法席，则古刹赖以保全，两位老先生功德永永不朽矣。披沥丹忱，希俞允，不胜感激。
去春，不佞千里外躬诣化城，礼请上人住山，无非为道场念重耳。上人亲受付托兹方，逾年乃欲弃之去耶！一去，则古刹凌夷矣。于当年不佞官命恢复之苦心，何言之可为下涕？二位钱老先生，皆法门金汤，破山、化城必无异视，况彼处风恬浪静，一本善可撑支，且法卷尚多也。此则魔党危撼上人去留，关道场安危，其能不为八十代祖师动念而忍于去耶？若彼魔徒，去岁不佞区处，周悉彼等，各有亲笔誓约，出山净室，向有批帖，止容小朴一人，不许余徒混住山，除方家山外，悉听常住专管，笔甚明。今复写告示，并军门布政司各书共七封，可看过封投斋米十石，帖付天真，取运刻藏。银每岁一百两，自明年送起，丹阳贺门刻赀，已在京中面说过矣。开田以充斋粮，极是好事，尽力为之，但可为山门护持者，生无不竭尽心力也。万乞安住，勿移望空。叩祝至至。
亲丈秉铎，禹航鼓吹文事，惠顾风雅，为一时青毡之最。至于护持法门，为闻谷师唱导，大作人天眼目，则又末法所希有，恒沙请佛所共赞叹也。远承见存，深感注念，长安邸中当先呼斗酒为兄濯足耳。孟芳兄扇置之家笥，另以一柄书去为致意。
钦仰明公，积素有年矣。不期会晤，因缘得借名山佛地，仰仗金汤大力何异？玄度重来，不惟众僧得沾恩渥，即不佞私谓就正有道之日，长且远也。昨承款接，接谈深语，乃知是一魁梧丈夫，其伟杰之气，不露一言，而舌覆大千矣。门下遄征，正应龙天行时也，不知再晤在何年何地重话今日公案也。所愿门下江南胜处，惟有越国山水而已，于无思念中念之。所求序文，虽不佞与门下有一日之雅，实千古定交，亦在此耳。门下笔端之口，扪写云林丘壑，他日山僧送客松间竹下，溪声漱石，倚杖听之，响若盘空而下，答门下之说法也。门下谓山僧此言何如？不然与公作他日巴鼻，据案可也。大二张奉用。
幸接田衣，深慰夙昔，愿见之怀，一侍麈谭，如听天乐、饮醍醐。至今膈门犹作旃檀香气，簿书俗吏政拟摆落尘氛，载奉支公，杖履而飞锡。遄欲言旋何故，岂五浊界中，不堪长者信宿留耶？修复古刹，故是再来菩萨事；护持善果，故是我辈今日事。敢不竭蹶，无烦挂念也。春和倘得再一过，从何快如之？
舟中检游纪二、诗九首，附上览政，乞为订讹。久已脱稿，尚欲亲笔书之，当偏袒顶礼公案，奈行人来甚，迫不及候，然亦不出十日便寄到也。国一师为年兄同府人，妙喜师为弟同邑人，而弟忝同籍，正属操笔转轮，岂非因缘哉？愿年兄大致神力，弟尚欲广宣其间也。序文到时，或年兄北征，幸先致之，同事俾其卒业，何如？
承问脚跟下事者，只是当人涅槃心耳。涅槃心未明，便是生死苦，今无他，但将身世随缘勾当，将涅槃心作切要的大事，不然业识，尘沙劫又尘沙劫去矣，岂不痛哉！玄沙所谓：不向今生都了却，谁能累劫受灾殃？然要明此心的工夫途路极多，只消依祖师门下，看个生从何来，死从何去？的公案。参来参去真疑现前，自然身世轻微，生死重大。如牧牛相似，始则生狞，头角不受鞭䋲，终见相随归去不须牵矣。佛法无难事，久长难得人，珍重珍重。志事居士郑重，再三精详真难得，若是信心也。松源旧本亦仔细看过，间有字句不妥者、误者，亦率意订正，俱可入补遗。虽有几代言语浅淡，在人不在文，既为一代佛法住持，所贵在人之道德，切不可遗之，他日未必有人真为兹山故也。
大历三年，诏径山法钦禅师入见，待以师礼，赐号国一禅师，来一道。
绍兴七年，诏宗杲禅师住径山能仁禅寺。廿六年，诏师住明州育王广利禅寺。二十八年，诏师再住径山。
改元隆兴，遣内都监黄彦节至径山，命杲禅师就山中举扬般若，师说偈云：大根大器大力量荷担大事不寻常一毛头上通消息遍界明明不覆藏上嘉叹之。及封建王，又遣内知宾至径山，供五百罗汉，赐妙喜庵三字及真赞。九月，诏杲师问佛法大意，师卧疾，特赐大慧之号。淳熙七年，召雪窦寺住持宝印入德，问语备。
字具美，钱塘人。唐僖宗时，率乡兵破走黄巢，昭宗拜为镇海、镇东军节度使。天复二年，封越王。梁太祖封吴越王，谥号武肃王。微时到径山，神鼎諲禅师识之。后諲禅师入灭，武肃王自述赞四十句，又谥师为建初兴国大师，塔曰广济。王将薨，谓文穆王曰：吾昔自径山法济示吾霸业，自此发迹建国立功，他日汝等无废吾志。其后文穆、忠献、忠懿王皆不忘武肃之遗旨。
字德远，绍兴中拜相，封和国公。孝宗朝，封魏国公。大慧禅师在泉州云门庵，遂以临安府径山延之。公居长沙，其母秦国夫人问道于大慧。及夫人疾亟，曰：妙喜老师此生无复见也，我有私恩未报。公三走介师至，夫人捐馆。公谓师曰：先妣愿供养和尚一年，为德之报。遂馆于光孝寺之东堂，以尽诚敬。
字子韶，号无垢居士。登径山，问道于大慧公。建无垢轩，与师谈格物之旨。师曰：公只知有格物，而不知有物格。顿领深旨，投偈曰：子韶格物昙晦物格欲识一贯两个五百子韶曰：九成每闻径山老人所举因缘，豁然四达如千门万户，不消一踏而开。九成了末后大事，实在径山老人处，此一瓣香不敢孤负他也。
字居仁。绍兴初，赐进士第，除中书舍人。平生因诗以穷，耽禅而病，清臞如不胜衣。作江西传衣诗派图，推黄山谷为诗祖，列陈无己等凡二十五人为法嗣。本中致书，问大慧禅要，慧答书略曰：千疑万疑，只是一疑。话头上疑破，则千疑万疑一时破。若一向问人佛语又如何？祖语又如何？诸方老宿语又如何？永劫无有悟时也。本中有省。
字天游，官至侍郎。致书大慧曰：今年私家尘缘都毕，闲居无事，正在痛自鞭策，以偿初志，第恨未得亲炙教诲耳。一生败阙已一一呈似，必能洞照此心，望委曲提警日用当如何做工夫，庶几不涉他途径，与本地相契也。至叩。大慧答书曰：时时于静胜中，切不得忘了须弥山，放下着两则语，但从脚下着寔做将去。已过者不须怖畏，亦不必思量。思量怖畏，即障道矣。但于诸佛前，发大誓愿，愿此心坚固，永不退失。伏惟诸佛加被，遇善知识，一言之下，顿忘生死，悟证无上正等菩提，续佛慧命，以报诸佛莫大之恩。如此久久，无有不悟之理。
字泰发，上虞人。致书大慧问禅要，慧答书曰：大参相公，平昔所学，已见行事。临祸福之际，如精金入火，愈见明耀。又决定知华严重重法界，断非虚语，则定不作他物想矣。其余七颠八倒，或逆或顺，或正或邪，亦非他物。愿公常作是观，妙喜亦在其中，异日相从于寂寞之濵，结当来世香火因缘，成就重重法界以实其事，岂小补哉？
字汉老，官至参政，醉心祖道。及见大慧举赵州庭柏话有省后，以书咨决曰：近叩筹室，伏蒙激发蒙滞，忽有省入。顾惟根识暗钝，平生学解，尽落情见。一取一舍，如衣坏絮，行草棘中，适自缠绕。今一笑顿释所疑，欣幸可量，非大匠委曲垂慈，何以致此？自到城中，凡着衣吃饭，抱子弄孙，色色仍旧。既无拘执之情，亦不作奇特之想，其余宿习旧障亦稍轻微。临行叮咛之语，不敢忘也。重念始得入门，大法未明，应机接物，触事未能无碍，更望有以提诲，使卒有所至，庶无玷于法席矣。
字济川，蜀遂宁人，号不动居士。绍兴丁巳，除给事中，会大慧就明庆开堂。慧下座，楫挽之曰：此生不作这虫豸，今因甚却纳败阙？慧曰：尽大地是个杲上座，你向甚处见他？楫拟，慧掌之。楫曰：是我招得。因坐夏径山，榜其室曰不动轩。后知泸州，所至于道无倦。自咏曰：公事之余喜坐禅小曾将胁到床眠虽然示现宰官相长老之名四海传绍兴二十三年秋，乞休，致报亲知，期以十月三日报终。至日，令后厅至高座，见客如平日。辰巳间，降阶望阙肃拜，书偈曰：初三十一中九下七老人言尽龟哥服赤书毕，拈柱杖按而化。楫于建炎后，凡名山钜刹藏经残失，遂以己俸印施。补之足五千余卷者，凡四十八藏，用祝君寿，以康兆民。门人蒲大聘志其事，有语录、颂古行于世。
字务观，号放翁，佃之孙，越之山阴人，仕至秘监。问松源岳禅师云：心传之学，可得闻乎？师云：既是心传，岂从闻得？公领解，献偈曰：几度驱车入帝城逢僧一例眼双青今朝始觉禅家别说有谈空要眼听公居镜湖，与涂毒策禅师往来寖厚。策住双径，受生祭七日，跏趺而逝，公哭以诗，别见。
谓：闻道于径山，犹乐正子春于大夫也。洗心瞻仰，天汉弥高。见。
字天觉，号无尽居士。徽宗朝拜相，大慧为洪州准公乞铭于公。公曰：今有一问，问上人。若道得即做，若道不得，与钱五贯裹足归，参禅去。曰：请相公问。公曰：闻准光眼睛不坏，是否？曰：是。公曰：我不问这个眼睛。曰：问甚么眼睛？公曰：问金刚眼睛。曰：若是金刚眼睛，在相公笔头上。公曰：老夫为他点出光明会，教照天照地去也。一言而契，下榻朝夕言语。号大慧，曰妙喜，字之曰昙晦云。
字子瞻。径山琳禅师问疾云：学士生平践履，至此更湏着力。公应声曰：着力便差。语绝而逝。游径山诗及与宝月、无畏诸师书，别见。
字君谟，游记别见。
尚书，字仲益，无锡人，书别见。
字毅夫，宣城人，正肃公柔胜之子。宋理宗朝拜相，序大慧正法眼藏。于法门得大自在后，为贾似道所排，谪循州。预知死日，语人曰：吾将逝矣，夜必雷雨。已而果然，作诗端坐而逝，封许国公。
中统元年，问法径山住持云峰妙高，扬称旨。帝常问师曰：修寺建塔有何功德？师曰：福荫大千。由是建仁王寺，仍诏天下，寺院、田产二税尽复之，以弘教为己任。国语曰薛禅皇帝。
御制。洪武二十七年，敕礼部条例一款：常住田地虽有，税粮仍免，杂派僧人不许克当差役。
永乐十五年十月十五日，颁御制，别见。
万历二十八年九月初三日，钦差司礼监太监孙隆颁施大藏一部，敕谕别见。
字伯生，宋丞相允文五世孙。其先蜀人，汲宋黄岗尉，宋亡侨居临川之崇仁。大德初，始至京师，以大臣荐授大都儒学教授。除国子助教，自将仕郎十二转为通奉大夫，封仁寿郡公，谥文靖。辟右室，书邵尧夫诗，题曰邵庵，故世称邵庵先生。接方外士必扣击其说，以为圣人之教不明，为学者无所底止。苟于吾道异端疑似之间不能深知，而欲窃究夫性命之原，死生之故，其不折而归之者否矣。曰：佛以因果二法，制服得天下人心。无智愚贤不肖，总出不得这两个字。
，有曰：自昔奇伟之士，或旷世一遇，其不恒见于天下者，何也？盖闻之，岂无其人哉？自夫世务之沉，俗学之缠纠，有不足以絷而留之者，于是脱然自拔于浮沉起灭之表，以求其本物之极至者，皆其人也。
作曰：闻佛氏之宗，禅者其度人也，以悟为则，必使自致于思虑之所不及，时至机应则决而启之。是以言发意解，解泯言忘，谓之不立文字，岂欺我哉？
略曰：一切众生皆具佛性，如摩尼珠五色随应，如何累劫业识相应无明，展转生死根尘？我佛慈悲施方便力，如大医王救彼痼疾，饿者与饱，渴者与浆，幽暗与明，脑与凉。况你六道诸苦随业，不藉佛恩何由自洁？
曰：我以慈悲大愿力，运大音声作佛事，充满虚空体无碍，有间即觉成解脱，人天龙海无尽际。过去未来现在者，一音所摄悉平等，同我报国如报佛，永住坚固宣佛法。
提刑，久参真歇了禅师，得自受用三昧。后访大慧，遂留咨参。一日慧谓曰：不湏呈伎俩，直湏啐地折、曝地断，方敌得生死。若祗呈伎俩，有甚了期？后辞去。道次延平，倏然契悟。
字肃翁，福清人。绍定间进士，号鬳斋，称大慧杲禅师为元勋，大老敬重。
字景濂。学士云：人知大慧说法，如雨如云，觉悟群迷，而不知其忠义耿耿，注意于家国者甚笃。纵有知其忠义，而又不知其游戏翰墨，循蹈矩蒦，亦自可传不朽。呜呼！若师之应物无方，是谓如神然变化不测者矣。国初法禅师序铭，多出公手，别见。
大中丞，号太素，吴江人。于万历三十六年，捐资建大雄宝。
大冢宰，号五台，平湖人。创刻方册藏板于清凉，后移至径山。复以烧山多害物命，捐资买凌霄峰下山一假，护养生类。
国子祭酒，字开之，嘉禾人。议刻方册藏板移至寂照，再议移化城。缘起别见。
宪副，号宇泰，金坛人。偕刺史陈良谟、宪副吴长庚诸公，书请廓庵观公住持大。书别见。
吏部，字中甫，金坛人。偕陆、冯诸公议刻方册藏板，为紫柏尊者建塔于文殊台。
运使，字元立，常熟人。议刻方册大藏，为幻予塔铭，别见。
少司，号雨亭，常熟人。议刻方册大藏，缘起序文别见。
大司，字元美，太仓人。同新安司马汪道昆诸公，，别见。
字仲淳，常熟人。以紫柏先瘗黄沙，滩下有流泉，倡金坛于贺诸公改塔文殊台。同金坛于贺诸公，捐资二百余金买山，寂照供养僧众。
内阁大学士，号平涵，湖州人。问法瓶匋，为，别见。
内阁大学士，号养淳，嘉禾人。同子孝廉大猷于径山大、下院真寂，庄严护持，檀施最久。
大中丞，号本如，桐城人。恢复下院化城，岁施刻藏银一百两，缘起别见。
翰林学士，号如岗，嘉禾人。刻藏缘起别见。
原任浙江廉宪，号淮南，合肥人。督同司理孙公榖、余杭令戴公日强，清复化城。
大司马，号岵云，太仓人。分守杭严时，亲历化城，清复故址。游记别见。
吏部，号德园，杭州人。护持瓶匋，及本山常住。
宪副，号周野，杭州人。护持常住，及诸静室。
学宪，字贞甫，杭州人。本山常住，下院化城驱魔安众，具有大力。诸文别见。
尚宝卿，号清远，杭州人。护持常住，及诸静室。
宪副，号所，吴江人。偕其弟佥宪瓒侍御珣，及司空沈公正宗，书请廓庵观公住持本山，岁输刻藏银若干。
运同，号行可，杭州人。护持常住，及真寂等刹。
吏部，号广原，嘉禾人。本山常住及各静室，岁有供养。
侍御，字季侯，吴江人。本山常住，岁有供养。
民部，字闇伯，金坛人。以父中书公虚谷皈依紫柏，岁输刻藏银若干。同学宪王吏部于，书请自光杲公主持寂照。
尚书，号罗浮，嘉禾人。岁施常供。
佥宪，字弱生，太仓人。任本省水利道时，以本山静主贝林师精于密部，时为送供下院真寂寺。改路南湖地藏，开田临勘，行县给照。
字子介，吴江人。捐赀置下院太平寺刻藏，田四十二亩。
本省方伯，号斗垣，蕲水人。清查化城虚税，行县审豁。
本省兵巡道，号师每，宣城人。游天目及径山，手书，示勒于石曰：欲海横流，焰转炽，故味为嗜性之首，而斋乃断爱之根。僧家返清凉绝贪求，即粒米茎菜尚无虚用。至其核因果，明罪福，凡戒杀放生无非善缘，若常人食肉，犹比之曰人搏人也。况僧不持斋，不甚于食他肉而补秽身乎！惟戒足以护法，惟斋足以居心。至人守若严城，御若坚兵，诚谓醍醐岂贮秽器，斋疏即为甘露耳！倘寺僧酒肉破戒，即不名为清净僧，便当驱除还俗。倘游人必㩦酒肉入寺，何取以腥燥浊体，枉向佛门参礼耶？凡我四辈，永坚一心，无种地狱之深因，甘受来生之恶报。游纪及诗别见。
郡丞，号芥庵，昆山人。弃官礼峨，归径山倡导孝廉。徐仲容公洌捐资购良材，易大柱，及葺龙王。复葺般若轩，同朱公鹭检阅大藏。
礼部郎，字孟旋，西安人。问法瓶匋有省，偶谒当道，以西湖放生池应否拆毁问公。公曰：西湖固杭州之眉目也，欲去目中翳而并剔除瞳神可乎？当道笑而从之。
上饶令，字伯霖，仁和人。游径山，参瓶匋，谓不见闻谷师几虚此游，诗文别见。
乐令，字孔肩，钱唐人。初归云栖，后参瓶匋，弘护诸山。
余杭令，号命荷，晋江人。清理化城虚税。
字季和，常熟人。倡其兄别驾宇熙、参军宇新，刻径山大慧禅师正法眼藏，助建真寂禅院及安乐寺。
字伯钦，刑部主政，常熟人。助建真寂禅院，及安乐寺。
字仲㳟，常熟人。助建真寂禅院，及安乐寺。
谕德，字受之，常熟人。，重兴下院安乐寺。缘起别见。
字孟芳，常熟人。皈依瓶匋，举扬双径。诗文别见。
进士，字起田，常熟人。真寂禅院及安乐寺皆有供养。
县令，号中泉，余杭人。首捐田四十余亩，倡复化城寺。
字无文，贡士，余杭人。初归云栖，再参瓶匋。护持下院安乐寺，及南湖地藏。
字子将，孝廉，钱塘人。径山大，及诸下院静室，皆其护持。
字旭如，常熟人。皈依瓶匋，缘及安乐。
字印持，余杭人。助复下院安乐古刹，及常住各静室，具力护持。
字忍公，余杭人。为荐母舍田八亩，入真寂院。
字祉叔，余杭人。偕其侄福贞，供养常住各静室。
字孟阳，仁和人。常住及真寂院，岁有供养。
字镇之，兰溪人。归依瓶匋，檀施传衣诸所。
号龙南，余杭藉苏州人。护持下院安乐寺。
字青钱，余杭人。护持下院安乐寺。
字无敕，余杭人。护持常住及诸静室。
在县西北五十里，乃天目之东北峰，五峰环抱，奇胜特异。唐代宗时，僧法钦结庵于此。永泰中，有白衣士来求法，度为沙弥，钦指坐后石屏，谓曰：能开此乎？曰：可。遂叱之分为三片，今号喝石岩，遂即剃度，名崇慧。如长安与方士竞法，既胜，代宗问其师承，曰：臣师径山僧法钦。召赴阙，赐号曰国一禅师。逾年辞归，诏杭州，即其庵建寺曰径山。僖宗乾符六年，改为乾符镇国院。宋大中祥符元年，改赐承天禅院。政和七年，改径山能仁禅寺。初师之来是山也，猛兽不抟，鸷鸟不击，山下之民不渔不猎。五峰之间，有大湫，龙所居也。龙化为老人，谒言：愿归天目，以奉此地。一夕，风雨晦，涨为平陆，止存一穴，今龙井是也。有灵鸡常随法会，不食生类，及师之长安，鸣三日而死，今灵鸡冢存焉。绍兴间，妙喜建千僧阁。十七年，真歇建大雄。二十八年，重建龙王。孝宗赐妙喜，号大慧禅师，乃以山中明月堂为妙喜庵，及书扁以赐，塔号曰宝光，魏国张忠献公浚，作铭并序。乾道二年二月，孝宗游幸。越二年，建龙游阁。开禧年间，孝宗御书额赐径山兴圣万寿禅寺。由宋迄元，为禅林之冠。元天历至顺间，元叟端禅师在山二十余年，衲子从者如市。元末兵毁，皇朝洪武间重建，见成化间府志。
绍兴间，真歇禅师始建。后孝宗游幸，御书赐径山兴圣万寿禅寺额。元末兵毁，国朝洪武间重建。万历戊申，吴江沈中丞季文，请僧无边海公，更旧向鼎新之。未几，海公迁化，廓庵观公继之，丹垩金碧，称大备焉。
即观音。大明神宗皇帝颁赐藏经供此，因名。万历三十七年，瓶匋闻谷印师立禅堂，集众参禅于其下，迄今犹䋲其旧，而诸方禅期，悉从此禀法焉。
即龙王。宋孝宗封王曰：孚佑累封神应德济显佑广泽王，赐玉圭、玉带、黄金、瓶炉。庙额灵泽云。
中奉达磨、百丈、八十七祖。
龙王后。
两处，共三十楹。
树王之旁，赵宦光题。
大雄宝后。有记。
王芥庵在公重修，同朱白民鹭于此检藏一年。
观音前。
云水僧栖宿之所。
旧扁天下径山。
三塔之东。
大左。
旧在堆珠峰，今废。
宋大慧建，补㢲峰之阙。李汉老记：今观音藏阁，即其址也。
宋孝宗皇帝解圆觉经，赐别峰印。适建阁初成，故名。今废。
宋高皇帝登兹山，乾道四年建，今废。
无准范建，今废。
今废。
艮山之阙，今废。
九楹，供五百应真像。翼以行道阁，塑五十三参相。宋庆元六年，僧元宗建，后毁。庵聪重建，今废。
大慧建，藏御书，今废。
蒙庵聪建，今废。
大慧建，在梅谷院冈上，今废。
大慧建，以处众僧，今废。
大慧建，在松、梅谷二院之侧。
大慧时浴室，今废。
在三塔下，元高峰悟道处，今废。
国一禅坐时，有彩云朝晖，覆聚不散，故名。今废。
唐永泰间，国一受嘱曰：乘流而行，遇径即止。故名，今废。
界三门、大之间，上悬径山兴圣万寿禅寺，今废。
宋孝宗御书，即明月堂，大慧示寂处。
宋显仁皇后登径山，礼佛更衣于此，今废。
宋孝宗免税碑，及苏轼诗、蔡襄记碑藏此。
宋大禅了明禅师退居，今废。
在黄沙滩，今废。
冯公楫问道大慧，结室于此，号不动居士，故名。今废。
张公九成问道大慧，结室于此，号无垢居士，故名。今废。
今废。
古鼎禅师退居，今废。
旧大圆院，本源达禅师建以接待云水。今沿亭一带，为梅谷僧通衢，植引路松千余株，颇增胜焉。
宋松源岳禅师退居，为凌霄东院。其悟道出世因缘，别见。八十代镜祖塔院在此，见旧志。
明鼎庵，讳天彝，别号梅谷。洪武三年，受呆庵旨称法会中高足，结庵于鹏搏峰右，相传为梅谷房。
第二代无上宗，塔全身于大寂岩。岩即鹏搏峰下，为五峰之中，故名。金陵徐公六岳书狮子窝，镌于石。
在后房坎下。
在大慧祖师塔前。
月江净退居，上有祖像及葬塔。
直岭下，虚舟度禅师塔院。
旧为开山房，后废。万历间，达观可禅师以开山祖基，为复其地，建庵名喝石，中奉钦师像，安置藏板。
旧为妙香房，后废。今为云水静室。
旧为房，今改静室。别见。
旧为房，今废。
今废。
今废。
今废。
今废。
今废。
今废，为静室。
已上为十八房也。祖师道场，累朝崇奉，合山庄田，咸属钦赐。自唐迄明，一众同餐。至正德六年，管事僧惠诚等，爪分为十八，分后遂倾废。今所存者，唯三、四房而已，此祖庭衰相之始也。
王芥庵在公重修，同朱白民鹭于此检藏一年，属常住。
常住。
宴坐峰下。
即神冶钟。
昔为明月堂，系大慧禅师圆寂处。宋孝宗皇帝闻而嗟惜，诏以为妙喜庵云。
寺数遭火厄，塔院在烈焰中不毁。
在文殊台。
僧大心建。
即开山，国一禅师最初修道处。
在寺北五峰之背，四十八代端禅师塔全身处。万历甲午，房僧欲弃此他去。陆五台、冯开之诸公，因捐赀置以供紫柏大师，遂为密藏、幻于二师刻藏道场。及澹居铠公嗣二师住此最久，后以恢复化城，下山请自光杲公代焉。杲公，云中人，幻师高弟。
万历四十四年，僧止水重建。
万历二十八年，僧化仪如显重建，塔于此。
万历三十八年，僧野坪重建。
以僧号了实，故名。
闻谷禅师旧隐处，今住僧幻有。
第十七代佛海讷禅师塔院。
贝林师住此。
念云身负达大师灵骨，归瘗本山，因住此。
以僧号慧芳，故名。
僧破有住此。
僧心渠住。
以僧号涌莲，故名。
僧空林住。
万历四十八年，僧大林重建。
以僧圣邻，故名。
以僧号守一，故名。
以僧号无，故名。
以僧号宗印，故名。
僧彼岸住。
僧聚光住，今并入大。
以僧号默容，故名。
以僧号道渊，故名。
僧古先建。
以僧号德空，故名。
僧孤休住。
即子潜坑。
以僧号朗如，故名。
僧妙见住。
以僧号慧明，故名。
以僧号月堂，故名。
即山名僧古岑住。
常住。
僧青松住。
以僧号无相，故名。
以僧号定然，故名。
以僧号昆山，故名。
以僧号近真，故名。
在菖蒲田。昔为玉芝庵，三十五代痴绝禅师塔于此。后为万松、月亭二禅师重构，改今名。二师亦塔此。
古慧渊禅师退居，今明空重建。
僧聚芳住。
僧知希住。
僧梵怀者住此二十年，旧苦无泉，怀为寻泉穴，凿石蓄水，甘美异他所。复种引路松若干株，后为狮虫作祟，尽弃所有，与之飘然他往。今为杭州闻孝廉启祥辈，请大淑住此。
僧明空别业。
僧戒心住。
僧一林住。
僧境虚住。
僧号廓然。
以僧号湛之，故名。
僧真净住。
以僧号自空，故名。
以僧号妙智，故名。
僧庆厚住。
僧洪明住。
僧寒云住。
僧广朗住。
宋孝宗御碑，及苏、蔡二碑藏此。
僧雪峤建。
僧弘济住。
即风车岭。
即下院。
坐直岭下。
即下院，吉祥峰。
坐大安寺，僧祇园建。
即下院。
即下院。
即下院，坐临安。
亦名天显峰。
即钟楼之坐山，顶有无垢轩，今废。
又名大寂岩，西有无上宗禅师塔。
亦名钵盂峰。
此峰最高而秀拔，为径山之主，顶有宋敕建宝光，今废。
宋高宗游幸时，伫立遥盻，乃曰此峰可爱，故名。
寂照庵主山。
在凌霄峰背。
黄沙滩最高处。
凌霄峰西北。
鹏搏峰后，常有白云如铺玉，故名。境幽人绝，静修之所，闻谷大师常结庵于此。
在五峰之间，即老龙徙居天目，奉此地为钦师道场处。
南塔下，从五峰中龙洞出，大旱不涸，崖岩巇，有湍水瀑喷，若龙鼻中出，故名。
佛圣水下。
横岭北。
在凌霄峰后。
攀云峰左。
南塔下，临安大路，俗云风车岭。
凌霄、鹏搏二峰之间。
豹子岭东南。
萝卜坪左。
喝石庵左，又名悟道石。
南塔龙首山下，悬崖直下，不啻千丈。
树木如阶梯，层层而上，故名。
横岭西北，四山高深，积雪不消，故名。
凌霄峰西北，国一禅师由此径而入。
在径坞，有石耸于崖上，俨若鹰窠。
在凌霄峰下，径坞之上，飞湍如疋，练悬注石崖，大慧作水碓磨房于此。
大禅庵北，一云绣崖湾。因罗隐隐此，故名。
松源房后。
在半山亭下。
洞桥西。
俗云洞桥，涧水潆回，逆注桥下。
千丈坑过。
千丈坑下。
风啸岭东南，圆照西房。
千丈坑南。
孟家㟄外。
四十二代虚丹塔于此。
孟家㟄。
孟家㟄南。
南塔下，栖息于此，凡心顿冷，故名。
子潜坑下，山风旋入，三伏凛然。
佛圣水左。
凌霄峰背，幽深萧寂，美竹蔽空。
普同塔下，古炼骨于此，投灰池中，结为莲花，故名。
白云山东。
萝卜坪东。
横岭东，土如金色，古静栖之地。
即普同塔。
径山后，登此四望在目，讹为师姑坪。
相传千峰万壑，群贤聚集之所，径山后。
径山后。
别峰下。
圆照房右。
梅谷房前。
骨花池下。
独山前。
蚂蚁窠北。
黄沙滩上。
瓶匋闻谷印师募置，松源房僧大矼协种树一藏，以备大常住修造采取，碑文别见。
黄沙滩后。
种椒供众。
横岭下。
洞桥北。
洞桥北。
洞桥右。
回龙桥东，去余杭大路。
直岭下，因钦赐，故名。
如玉禅师建，锁大安涧口，古茶亭基址尚在。大松一株，相传大慧手植。
御爱峰东，常现五色瑞云，故称吉祥。
国一祖遥睇天神金甲持杵立于峰顶，故名。
径山前后二溪合流，故名。
双溪外，径山之罗星也。圆如翠螺，当于溪口。
双溪尽处，几至径山，停舟于此，古第一山门也。即今房屋基址，俱属木山。
宋嘉定间，径山住持可宣创建。八年，钦奉御书，特赐可宣佛日禅师，并书化城二大字，赐充接待院额。元初重建，至正末兵毁。明洪武年，僧慧宽重建。正德中，僧净松等以役累消乏，将山产九百余亩，得价银二百七十两，出佃民间。迨万历中，僧法铠主刻藏，议置藏化城，募金恢复。详见碑记。吴方伯公用先捐俸，造藏板房二十余间，浮度庵一所。
径山下通径桥内，去县北五十里长安乡。唐同光三年，僧如玉禅师开山化导，有异答妙嵩禅师诗，投笔坐化，塔于本寺之侧。六十年后，塔户自启，容貌俨然。宋治平二年，英宗皇帝敕赐今额。绍兴三十年，佛日大慧杲禅师诏再主径山，参徒二千余员，就寺增建禅阁、安老堂，其徒开悟得大安乐者居之。元末毁于兵，皇明洪武间重建，为径山养老丛林。弘治八年，毁于火。天启元年，无从来公以莲社诸檀越捐赀，赎产结室于基，次第恢复焉。
唐代宗皇帝钦赐太平庄，遂敕建，坐临安县灵凤里，有记。
国一初到，曾经过此山，后建禅寺。山有八景，见高得旸八咏。
去县东北三十里，大慧时县尉督庄粮于此，交卸后废。明万历壬子，闻谷印禅师重建，以接待四方云水。
在县东南三里，安乐山之阳，旧名庆善院。晋天福二年，风穴沼禅师开山。宋治平二年，改额善法寺。元末毁于兵，国初重建，后为僧古垣佃废。天启二年，余杭严调御辈，请云栖僧大顺恢复。昆山王在公、常熟钱谦益、宋奎光、王宇春、李縠辈，因为倡募重建禅堂，复礼请僧大林为首座，期复风穴之旧焉。
建于唐同光三年，后废。万历间，瓶匋闻谷禅师捐赀恢复。至天启年，造楼房若干楹，以安置学徒，请玄着眼法师住持，称真寂别院焉。
去县西北四十里长安乡。唐同光三年，僧法式开山。宋大中祥符元年，改赐今额。痴绝冲禅师为开山，逾月敕牒住径山。元末兵毁，皇明重建，后僧徒懦弱而废。万历间，僧云峰复建。
宋佛鉴无准范禅师建，以接待云水。仁宗皇帝亲洒宸翰，而赐额焉。无准圆寂，葬全身于正续之侧，塔曰圆照，今废。基犹存，坐双溪下二十里张堰。
在县西一十里同化乡，旧号罗汉院。宋景定间，諲禅师开山。元至正十六年，毁于兵重建。
在县北三十里孝行乡。宋咸淳间，僧伊岩开山。元至正十八年，毁于兵重建。
在县北二十里孝行乡。元至元元年，浙翁琰禅师建，接待云水。至正末，毁于兵重建。
去县西北四十里常熟乡。元至元间，愚溪禅师创为接待寺。中统间，改今额。至正末，毁于兵重建。
去县东北四十里常熟乡。宋绍兴三十年，僧善智建。元末，兵毁重建。
在县东北十五里安乐乡。元至元间建，至正末毁重建。
在县东北十五里安乐乡。元至元初，僧同庵开山。大德四年，中峰和尚重创。至正末，兵毁重建。
圆庆奎住持，寺后有姚少师衣钵塔。至元间，径山住持云峰高禅师建。详赵松雪碑记。
在石濑内。
去县六十里。宋时建，元末兵毁重建，今废。
径山后。法师行靖与行绍先后住此说法，凡五十年，今废。
县北二十里孝行乡。
空讷禅师创。
在家庄。大慧时，西堂禅师建，有普同塔。
坐落石门。石门璁禅师、法云杲禅师曾于此说法。僧大莹重建。
在于潜县。元大德，元叟端禅师建。
坐吴山。宋敕命至于此迎迓，故名。
嘉兴府丰门。
嘉兴府。
坐嘉兴府。成化间，本山拨田四十亩供众。
万松林禅师住持，坐嘉兴府。见。
旧地藏庙废基，县西南三里石门桥左。万历四十五年，重建。天启元年，檀信沈焕然辈礼请径山僧镜庵，名海闻者，主此。因以接待云水，称径山下院焉。复募构斋堂，及左右厢、钟楼等，翼然丛林大观。未几以劳致病，安然而逝，曰：吾再来完放生池与天王也。今在继之者勿坠，其绪云。
国一先此结茅，今建开山庵，供像于中。
开山庵侧，即巾子山人喝石为三片。里有前喝、后喝，界以此。
龙王侧，即龙王徙居天目，留一穴送供处也。
三门外岩下，人或秉炬而入，空深无尽，寒气人。
堆珠峰下。
宋绍兴，妙喜杲禅师凿于明月堂前，因以得名，今池尚在。
在三门外，东坡先生登山题咏，洗砚于此。其水澄澈可爱，明月上生，微波鳞动，旧有东坡祠。
寂照庵左，宋时所凿，池中曾生金莲花，有碑题祝延天寿放生池，铭曰：鸢飞丽天鱼跃于渊各从其类亿万斯年望江亭外，水能明目。
妙香庵下，相传井上石栏镌金刚经。
凌霄峰半，古云㕑接水处。
凌霄峰下。
凌霄峰南，元时雷去一角。
在喝石峭壁之左，钦师入定时，产灵芝，色润如玉，故名。
磴级若阶陛，相传大慧时，五百应真化身应供，常坐其上，在望江亭。
古云居庵左，一名盘陀石。
古千僧阁后。大慧时，以此山为行童衣单，故名。
讹为钱坑。
三门前龙首。详见。
国一息影于此，有石平如台，山下樵者送供于石上作面，故名。
横岭下，有小石塔立于上。
在径坞，瀑布流注，有龙王庙。
梅谷南，多栽梅花，开时香雪满谷，今无。
菜园外，古作水磨处。
弹岭下，北海冯少卿问道高峰禅师，潜修坞中，故名。
普庆寺陈大舍坞中山于寺，故名。
大寂岩，紫柏塔在其上。
南塔，过上有二祖师塔。
通寂照路，有御祭端禅师碑在。
开山西，石上仅容一拳，大旱不涸，相传为灵鸡饮水处。
喝石西冈，国一初到，见金鸡跑麓，泉随涌出，味极甘洌，冠于诸泉。
喝石东。
开山侧。
凌霄峰下。
径山西北。大慧时，有八百众老衲坐蜡于此。讹为塌岭。
跨月清池上，圆照房前，今毁。
大慧时，雨后溪深，船可至此，在直岭外。
在大安寺，大慧蓄文鱼于中，故名。
在大安寺，大慧栽栗树以供众僧，今废。
在大守寺，大慧栽茭苩处。
大安，古栽花果处，在通径桥北，相传四十亩，今废。
在萝卜坪，宋徽宗入山，见四围丛竹，秀木若紫逻翠屏。惟西方一阙，因望而叹曰：观此西天胜境，尽在目前。即下辇，拜于石上，故名。
唐时植，即诗云丝杉树王是也。在山门前。
宋时植，大可百围，大慧塔右。
出放生池中，移植他所则槁，今无。
宋孝宗临幸，跸至半山时，盛暑，六飞称渴，忽石间迸出一泉，胥饮沾足，故名。
唐代宗、宋孝宗敕赐香灯山，界限广大莫考，今据碑勒，寺基四至，东至里洪龙潭，南至临安观音岩下，西至径坞立塔，北至关门石雪坑、长青潭后。正德六年，分为十八房，而常住割裂矣。
坐嘉定角直镇，东至西十二里，南至北十二里，共田一万三千亩。宋阳和王所赐，孝宗免税，今废。
敕赐，莫考。
国一时钦赐，有大寺基八角井，坐落径山江，今废。
钦赐，今废。
钦赐，今废。
钦赐，坐径山港口，今废。
市村田五十亩，地一十亩，山一号。
田四十亩，山六号，坐大王坞。又田四十亩，山一号，坐独山坞。
尚书陆公光祖舍山八十亩，又临安山八亩五分，寄税盛四纲户。嘉兴田一十五亩，立石东林寺。
山六十四亩，坐落曹仰大南坞，亦名火弄。
山十亩，坐落后杳界后童坞。
山十五亩，坐落风高岭。
山十五亩，坐落东界四郎坞南后顶。
山十亩，坐落龙潭里。
山四十亩五分，坐落妙香庵、行童坑、半山亭。
山十五亩二分，坐落开山、碑牌。
山六十二亩，坐落横岭头。
山一百五十亩，坐落萝卜坪。
山三十二亩，坐落林家坑横青岭。
地四亩四分五厘，坐落大慧门首南塔。
僧广慧于万历四十七年，置柴山共十亩，坐落过川。又山五亩，坐落行童坑。又惠力寺僧景虚，于天启元年，舍常住山五十亩，坐落棋槃石。
原额山九十三亩，东至大安街，南至大路，西至田畈，北至树山。古册在大慧房，于天启年间，三契续置山田，共一十二亩。
钱唐县界田三十余亩，坐落板桥调露十七啚珠字号。又六亩又二亩五分，俱坐落洋山圩。余杭县界田十三亩三分，坐落小吴山塔水桥。又严武顺舍田八亩，坐落免涵化湾圩。又柴竹茶山二百二十亩、静室一所。又山六十亩，又山六亩，俱坐落厚郎坞北山。又恢复古安众寺，山二百零五亩，亦坐落厚郎坞。
基一十二亩，僧明贤于天启元年，呈水利道邢准，升科立户于郎王界一啚。又湖久荒废土，及土堆二处，僧海闻于天启三年，呈水利道王准开垦，升科行县议定额税一两八钱。
原额山田地八百九十亩，悉为居民估佃。万历三十九年，僧澹居募金恢复，后为乡书飞诡虚税。僧慈门令徒解义，于天启四年，呈布政司批县查豁申详。复驳送本府覆审，开除实存税七百二十五亩。
山八十四亩、地八亩八分，坐落东南隅。一啚禅师坞俱。云栖僧大顺于天启元年募赀回赎。
山二百四十亩，金坛于玉立、贺学仁，常熟缪希雍共捐赀置。
古鼎和尚住杭之中天竺。欧阳圭斋以福建廉宪任满，赴召京师，过杭抵古鼎，款洽道话。旬浃临别，古鼎送至西湖，圭斋云：此别未卜会期。古鼎云：大圆镜中，未与公相别也。圭斋喜。无何古鼎迁径山，圭斋寄以偈云：上人力举龙文鼎坐断凌霄第一关湖上别来圆镜语想应照我鬓毛斑径山惠洲提点，虎岩徒弟，颇聪明，有干蛊才。掌常住众务三十余年，一切金榖恣其糜费，或以果报谕之，乃答云：满载载角来，洲只戴得一双。至正初，高纳麟领行宣政院事，其属净珂具状诉之，结罪杖，断归俗。既而潜住化城院，得风痹疾，挛拳如猬，两手握拳，承其两腮，两脚反承其尻，看病欲伸之，痛不可忍，日夜但闻霍霍之声，如是者三年，始气绝。
径山旧，讳清泚，号一溪。壮年不守戒律，饮啖无所择。至正中，自念：人生于世，寿命能几何？一旦无常杀鬼到来，将何排遣？遂尽敛所积衣赀，就普庆东建观音堂一所，修白净业，祈生净土。越数载，手书金刚般若经，至三千大千世界处，握笔正身，安坐而化。至正丁酉，猫烧劫普庆，及居民房屋，观音堂岿然独存。佛说善恶报应如影响，岂不信然？
破庵和上退资福赴径山，蒙庵招委以立僧首座职。有宝上座者，具大知见，遇住持首座开室，必横机㨗出，迎锋取胜。一日破庵开室，宝上座至，破庵垂语云：乾坤之内，宇宙之间，中有宝。拟议，被打出。其时，宝待破庵举语尽，乃进语：既于中有处被打出，以谓破庵故，摧我归衣单下脱去。火后，乡人收舍利呈破庵，破庵拈起云：宝上坐，饶你有舍利，八斛四斗置之一壁，还我生前一转语来。掷地唯见浓血。
天童西岩和尚，蜀人，南游遍参。至径山见无准，机语相投，容入室，欲授藏主职，或者以力攘之。次日，为亡僧讷侍者起龛。怯众，一辞不吐。无准即令维那，请惠侍者起龛。惠至龛前，连唤讷侍者三，人亦以为怯，乃曰：三唤不应，果然是讷，顶门放出辽天鹘。无准黜或者，而以惠侍者代其职。惠侍者即师也。
无愠禅师曰：径山如一庵藏主，台州委羽人。由教入禅，沉潜不竞，博通内外典，而于己躬下事尤研精究，晚年隐于天童山。至正甲申，余过其隐所，因语及无情有佛性？有情有佛性？往复征诘。如庵忽曰：吾记得教中先德曾难云：将无情中本自有佛性耶？抑亦佛性周遍，不隔无情，于无情中有佛性耶？语未竟，余亟止之曰：佛性虚旷，迥出名言，不得道有无也。如庵首肯。
五峰中，故为大龙湫，钦师至山，龙化老人谓师曰：自师至此，吾眷属不安，愿徙天目，舍所居为道场。至夕，雷雨瞑瞹，遂成平陆，留一井送供，累朝封王以祠焉。
昔国一禅师度天目巾子山人。师问巾子曰：汝有何能？巾曰：能诵观音咒。师指座后石：汝咒之能破否？巾遂叱之为三，如川字。游者以线度之，根不着地。
宋庆元间，住僧裒铜万斤，欲铸巨钟，患无良工。一日，有工至，自言能铸，遂以冶事委之。铸既成，谓僧曰：此钟音韵洪远，俟予去山三日，方击之，可闻数百里外。言讫辞去。僧有疑其诈者，度工下山甫数十里，即击之，声遂仅及此。
宋时，有异僧者乞食山家，其家获螺数升，已去尾熟釜中，僧见而悯焉。请为放生，其家戏谓曰：螺今可复生乎？僧曰：可。遂与之，携投放生池。越日，螺复生，仅无尾耳。迄今池中，并山下涧，沼螺俱无尾。
国一禅师有灵鸡，常随法会，不食生类。及师之长安，长鸣三日而死，至今有冢存于喝石庵上。
天寒时，为钦师暖足，驯绕履间。
宋南渡，青乌家有言：径山可作陵寝。高宗令术者往视。一夕于三塔龙首忽起一塔，凌晨有见云雾中，一僧从下砌上，一僧从上砌下，相接成塔。术者至，见塔云：老龙生角，不堪作陵寝矣。